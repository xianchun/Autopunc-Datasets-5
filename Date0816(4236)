夫目錄之興也，蓋所以別真偽，明是非，記人代之古今，標卷部之多少，摭拾遺漏，刪夷駢贅，欲使正教綸理，金言有緒，提綱舉要，歷然可觀也。但以法門幽邃，化網恢弘，前後翻傳，年移代謝，屢經散滅，卷軸參差。復有異人時增偽妄，致令混雜，難究蹤由。是以先德儒賢，製斯條錄。今其存者，殆六七家。然猶未極根源，尚多疎闕。昇以庸淺，久事披尋，參練異同，指陳臧否，成茲部帙，庶免乖違。幸諸哲人，俯共詳覽。
稽首善逝牟尼尊，無上丈夫調御士。
亦禮三乘淨妙法，并及八輩應真僧。
我撰經錄護法城，三寶垂慈幸冥祐。
惟願法燈長夜照，迷徒因此得慧明。
正法遐久住世間，依學速登無上地。
自後漢孝明皇帝永平十年歲次丁卯，至大唐神武皇帝開元十八年庚午之歲，凡六百六十四載，中間傳譯緇素總一百七十六人，所出大小二乘三藏聖教及聖賢集傳并及失譯，總二千二百七十八部，都合七千四十六卷。其見行闕本，並該前數。
新錄合二十卷，開為總、別，總錄括聚群經，別錄分其乘藏。二錄各成十卷，就別更有七門。今先敘科條，餘次編載。
總括群經錄上。
右從漢至唐所有翻述，具帝王年代并譯人本事、所出教等，以人代先後為倫，不依三藏之次，兼敘目錄新舊同異。
別分乘藏錄下。
右別錄之中，曲分為七：一、有譯有本；二、有譯無本；三、支派別行；四、刪略繁重；五、拾遺補闕；六、疑惑再詳；七、偽邪亂正。就七門中，二乘區別，三藏殊科，具悉委由，兼明部屬。
總錄分為十卷。起第一，盡第十。
第一卷；
第二卷；
第三卷；
第四卷；
第五卷；
第六卷；
第七卷；
第八卷；
第九卷；
第十卷。
別錄分為十卷。起第十一，盡第二十。
第十一卷；
第十二卷；
第十三卷；
第十四卷；
第十五卷；
第十六卷；
第十七卷；
第十八卷；
第十九卷；
第二十卷。
後漢，劉氏，都洛陽。
從明帝永平十年丁卯至獻帝延康元年庚子，凡一十一帝，一百五十四年，緇素一十二人，所出經、律并新舊集失譯諸經，總二百九十二部，三百九十五卷，以為後漢經錄云。於中直云帝者為真，兼斥名者是偽。年代甲子，依唐司隷甄鸞、成均博士王道珪二家年歷參定。
四十二章經一卷。
右一部，一卷，其本見在。
沙門迦葉摩騰，或云竺葉摩騰，亦云攝摩騰，群錄互存，未詳孰是。先來不譯，所以備彰。中印度人，婆羅門種。幼而聰敏，博學多聞，思力精拔，特明經律。嘗遊西印度，有一小國請騰講金光明經。俄而隣國興師而來，既將踐境，輒有事礙，兵不能進。彼國兵眾疑有異術，密遣使覘，但見群臣安然共聽其所講大乘經明地神王護國之法，於是彼國請和求法。
明帝以永平七年甲子夢見金人身長丈六，項佩日輪，光明赫奕，飛在殿前。明日博問群臣：此何神異？通人傅毅進奉對曰：臣聞西域有得道者，號之曰佛。陛下所夢，將必是乎？帝以為然，詔遣郎中蔡愔、郎將秦景、博士弟子王遵等一十八人，往適天竺，尋訪佛法。於大月支國與摩騰相遇，時蔡愔等固請於騰，遂與同來。至于洛邑，明帝甚加賞接。所將佛經及獲畫像，馱以白馬，同到洛陽，因起伽藍，名白馬寺。諸洲競立，報白馬恩。騰於白馬寺出四十二章經，初緘蘭臺石室第十四間內。自爾釋教相繼雲興，沙門信士接踵傳譯，依錄而編，即是漢地經法之祖也。舊錄云：此經本是外國經抄，元出大部。撮要引俗，似孝經十八章。出舊錄及朱士行漢錄、僧祐出三藏記等，道安錄中不載。
騰以大化初傳，人未深信，蘊其妙解，不即多翻，且撮經要以導時俗。騰後終於洛陽。載其由委，備如朱士行漢錄及高僧傳等。
昇尋錄之源始，意述譯經，譯經之來，須有由致，故傍採眾說，以廣異聞，雖於文為繁，而僧事備矣。
十地斷結經八卷。
法海藏經一卷。
佛本行經五卷。
佛本生經一卷。
右四部，一十五卷，其本並闕。
沙門竺法蘭，亦中印度人。自言誦經論數萬章，為天竺學者之師。時蔡愔既至彼國，蘭與摩騰共契遊化，遂相隨而來。會彼學徒留礙，蘭乃間行而至。既達洛陽，與騰同止。少時，便善漢言。初，共騰譯四十二章經。騰卒，蘭自譯十地斷結經等四部。昔前漢武帝穿昆明池底，得黑灰，問東方朔，朔云：非臣所知，可問西域胡人。法蘭既至，追以問之。蘭云：此是劫燒時灰。朔言有徵，信者甚眾。又秦景使還於月支國，得釋迦佛像，是優填王栴檀像師第四作也。來至洛陽，帝即勅令圖寫，置清涼臺及顯節陵上供養。自爾丹素流演迄今。蘭後終於洛陽，時年六十餘矣。
又長房等錄，云蘭譯二百六十戒合異二卷者，不然。細詳名目，非蘭所翻，委求同異，如下別錄闕本中述。
道行般若波羅蜜經十卷。
無量清淨平等覺經二卷。
阿閦佛國經二卷。
佛遺日摩尼寶經一卷。
般舟三昧經三卷。
兜沙經一卷。
伅真陀羅所問經二卷。
阿闍世王經二卷。
內藏百寶經一卷。
文殊師利問菩薩署經一卷。
雜譬喻經一卷。
已上見在，已下闕。
大方等大集經二十七卷。
般舟三昧經一卷。
梵般泥洹經二卷。
象腋經一卷。
諸法勇王經一卷。
光明三昧經一卷。
孛本經二卷。
首楞嚴經二卷。
大方便報恩經一卷。
阿闍世王問五逆經一卷。
禪經一卷。
阿育王太子壞目因緣經一卷。
右二十三部，六十七卷。
沙門支婁迦讖，亦直云支讖，月支國人。操行純深，性度開敏，稟持法戒，以精勤著名。諷誦群經，志在宣法，桓、靈之代，遊于洛陽。從桓帝建和元年丁亥至靈帝中平三年景寅，於洛陽譯道行等經二十三部，審得本旨，曾不加飾，可謂善宣法要，弘道之士也。河南清信士孟福、張蓮筆受。
而舊譯云胡般泥洹者，竊所未委。上代翻經已來，賢德筆受，每至度語，無不稱云譯胡為漢。胡乃五天邊俗，類此之有氏羌，今乃稱胡，豈關印度？深為楚越，可不詳焉！但佛所說經，皆合稱為梵本。梵者，此言清淨。昔劫初時，梵世光音天來下彼土，有食地肥者，身重不得復去，因遂為人，即五天之本祖也，仍其天號而立稱焉。若彼稱胡，理將何出？但彼稱梵語，如此土所謂漢言，蓋有所憑，非為謬耳。如舊日僧悉稱俗姓，起符秦世，有沙門道安，獨拔當時，居然超悟，云：既剃落，紹繼釋迦，子而異父，豈曰承襲？今去出家，宜悉稱釋。及翻四含，其文果云四姓出家，同一釋種，眾咸歎伏。而安正當晉、秦之世，刊定目錄，刪注群經，自號彌天，楷模季葉，猶言譯胡為秦有五失三不易。此蓋通人一蔽，未盡美歟。上代已來，有胡言處，今並改為梵字，庶無紕謬，使談者得其正焉。
又長房等錄，支讖譯中復有大寶積經一卷。今以與佛遺日摩尼寶經既是同本，不合再出。又尋文句，非讖所翻。別錄之中，皆為失譯，今依別錄為正，故讖錄除之。
大乘方等要慧經一卷。
太子慕魄經一卷。
長者子制經一卷。
寶積三昧文殊問法身經一卷。
自誓三昧經一卷。
溫室洗浴眾僧經一卷。
明度五十校計經二卷。
佛印三昧經一卷。
八大人覺經一卷。
舍利弗悔過經一卷。
人本欲生經一卷。
尸迦羅越六向拜經一卷。
長阿含十報法經二卷。
一切流攝守因經一卷。
四諦經一卷。
本相倚致經一卷。
是法非法經一卷。
漏分布經一卷。
婆羅門子命終愛念不離經一卷。
十支居士八城人經一卷。
普法義經一卷。
婆羅門避死經一卷。
阿那邠邸化七子經一卷。
阿難同學經一卷。
七處三觀經一卷。
五陰譬喻經一卷。
轉法輪經一卷。
八正道經一卷。
摩鄧女經一卷。
鬼問目連經一卷。
阿難問事佛吉凶經一卷。
柰女祇域因緣經一卷。
罪業應報教化地獄經一卷。
堅意經一卷。
大安般守意經二卷。
陰持入經二卷。
處處經一卷。
罵意經一卷。
分別善惡所起經一卷。
出家緣經一卷。
阿鋡正行經一卷。
十八泥犁經一卷。
法受塵經一卷。
禪行法想經一卷。
長者子懊惱三處經一卷。
揵陀國王經一卷。
父母恩難報經一卷。
九橫經一卷。
禪行三十七經一卷。
犯戒報應輕重經一卷。
大比丘三千威儀經二卷。
道地經一卷。
迦葉結經一卷。
阿毘曇五法行經一卷。
已上見存，已下闕本。
無量壽經二卷。
如幻三昧經二卷。
月燈三昧經一卷。
十二因緣經一卷。
內藏經一卷。
四不可得經一卷。
藥王藥上菩薩觀經一卷。
空淨天感應三昧經一卷。
卒逢賊結衣帶呪經一卷。
呪賊經一卷。
十四意經一卷。
法律三昧經一卷。
道意發行經二卷。
大十二門經二卷。
小十二門經一卷。
七法經一卷。
多增道章經一卷。
義決律經一卷。
雜四十四篇經二卷。
百六十品經一卷。
舍頭諫經一卷。
瑠璃王經一卷。
太子夢經一卷。
禪經二卷。
恒水經一卷。
悔過法經一卷。
五法經一卷。
五行經一卷。
小般泥洹經一卷。
正齋經一卷。
分明罪福經一卷。
難提迦羅越經一卷。
禪定方便次第法經一卷。
禪法經一卷。
當來變滅經一卷。
修行道地經七卷。
五門禪要用法經一卷。
思惟要略經一卷。
法句經四卷。
請賓頭盧法一卷。
阿毘曇九十八結經一卷。
右九十五部，一百一十五卷。
沙門安清，字世高，安息國王正后之太子也。幼懷淳孝，敬養竭誠，惻隱之仁，爰及蠢類。其動言立行，若踐規矩焉。加以志業聰敏，剋意好學，外國典籍，莫不該貫。七曜五行之象，風角雲物之占，推步盈縮，悉窮其變。兼洞曉醫術，妙善鍼𧖹，覩色知病，投藥必濟。乃至鳥獸鳴呼，聞聲知心。嘗行見群𪈏，謂伴曰：𪈏云應有送食者。頃之，果有致焉。眾咸奇之。於是，儁異之名被於西域，遠近隣國咸敬而偉之。高雖在居家，而奉戒精峻，講集法施，與時相續。後王薨，將嗣國位，乃深惟苦空，厭離名器。行服既畢，遂讓國與叔，出家修道。博綜經藏，尤精阿毘曇學。諷持禪經，略盡其妙。既而遊方弘化，遍歷諸國。以漢桓之初，始到東夏。高才悟機敏，一聞能達，至止未久，大通華言。慨正法幽微，廣事宣譯。
高窮理盡性，自識宿緣，多有神迹，世莫能量。初，高自稱先身已經為安息王子，與其國中長者子俱共出家，分衛之時，值施主不稱，每輒懟恨。高屢加訶諫，終不悛改。如此二十餘年，乃與同學辭訣云：我當往廣州，畢宿世之對。卿明經精勤，不在吾後，而性多恚怒，命過，當受惡形。我若得道，必當相度。既而遂適廣州。值寇賊大亂，行路逢一年少，唾手拔刀曰：真得汝矣。高笑曰：我宿命負卿，故遠相償。卿之忿怒，故是前世時意也。遂申頸受刃，容無懼色。賊遂殺之。觀者填路，莫不駭其奇異。而此神識還為安息王太子，即今時世高身是。
高遊化中國，宣經事畢，值靈帝之末，關洛擾亂，乃振錫江南，云：我當過廬山，度昔同學。行達䢼亭湖廟。此廟舊有靈威，啇旅祈禱，乃分風上下，各無留滯。嘗有乞神竹者，未許輒取，舫即覆沒，竹還本處。自是舟人敬憚，莫不懾影。高同旅三十餘船，奉牲請福，神乃降祝曰：船有沙門，可更呼上。客咸驚愕，請高入廟。神告高曰：吾昔外國與子俱出家學道，好行布施而性多瞋怒。今為䢼亭廟神，周迴千里，並吾所治，以布施故，珍玩甚豐；以瞋恚故，墮此神報。今見同學，悲欣可言！壽盡旦夕，而醜形長大，若於此捨命，穢污江湖，當度山西澤中。此身滅後，恐墮地獄。吾有絹千疋，并雜寶物，可為立法營塔，使生善處也。高曰：故來相度，何不出形？神曰：形甚醜異，眾人必懼。高曰：但出，眾不怪也。神從床後出頭，乃是大蟒，不知尾之長短。至高膝邊，高向之梵語數番，讚唄數契，蟒悲淚如雨，須臾還隱。高即取絹物，辭別而去。舟侶颺帆，蟒復出身，登山而望，眾人舉手，然後乃滅。倏忽之頃，便達豫章，即以廟物造東寺。高去後，神即命過。暮有一少年上船，長跪高前，受其呪願，忽然不見。高謂船人曰：向之少年，即䢼亭廟神，得離惡形矣。於是廟神歇滅，無復靈驗。後人於山西澤中，見一死蟒，頭尾數里。今潯陽郡蛇村是也。
高後復到廣州，尋其前世害己少年。尚在，高徑投其家，說昔日償對之事，并敘宿緣，歡喜相向，云：吾猶有餘報，今當往會稽畢對。廣州客悟高非凡，豁然意解，追恨前愆，厚相資供，隨高東遊，遂達會稽。至便入市，正值市中有亂，相打者誤著高頭，應時殞命。廣州客頻驗二報，遂精勤佛法，具說事緣。遠近聞知，莫不悲歎，明三世之有徵也。
高以桓帝建和二年戊子至靈帝建寧三年庚戌二十餘載，譯大乘要慧等經九十五部，並義理明柝，文字允正。辯而不華，質而不野。凡在讀者等斖斖然而不勌焉。世高本既王種，名高外國，所以西方賓旅，猶呼安侯，至今為號焉。天竺自稱書為天書，語為天語，音訓詭蹇，與漢殊異。先後傳譯，多致謬濫。唯高所出，為群譯之首。安公以為若及面稟，不異見聖。列代明德，咸贊而思焉。其釋道安錄、僧祐出三藏記、慧皎高僧傳等，止云高譯三十九部。費長房錄便載一百七十六部。今以房錄所載多是別生，從大部出，未可以為翻譯正數。今隨次刪之，如後所述。
情離有罪經。
八光經。
舍利弗問寶女經。
舍利弗歎寶女說不思議經。
申越長者悔過供佛經。
四百三昧名經。
摩訶衍精進度中罪報品經。
大迦葉遇尼乾子經。
阿難惑經。
第一四門經。
第二四門經。
第三四門經。
甘露正意經。
尊者薄拘羅經。
婆羅門行經。
長者兄弟詣佛經。
五戰鬪人經。
世間強盜布施經。
梵天詣婆羅門講堂經。
郁伽居士見佛聞法醒悟經。
水喻經。
佛為婆羅門說四法經。
佛為事火婆羅門說悟道經。
佛為婆羅門說耕田經。
佛為憍慢婆羅門說偈經。
佛為頻頭婆羅門說像類經。
佛為阿支羅迦葉說自他作苦經。
目連見眾生身毛如箭經。
阿那律思惟目連神力經。
無畏離車白阿難經。
商人脫賊難經。
世間言美色經。
純陀沙彌經。
商人子作佛事經。
婆羅門通達經論經。
外道出家經。
婆羅門服白經。
精勤四念處經。
婆羅門虛偽經。
佛為調馬聚落主說法經。
一切行不恒安住經。
婆羅門問世尊將來有幾佛經。
婆羅門問佛布施得福經。
豆遮婆羅門論議出家經。
佛化火與婆羅門出家經。
浮水譬喻經。
四吒婆羅門出家得道經。
過去彈琴人經。
婆羅門解知眾術經。
獨富長者經。
佛為年少婆羅門說知善不善經。
佛為那拘羅長者說根熟經。
禪思滿足經。
禪祕要經。
前世諍女經。
子命過經。
迦旃延無常經。
審裸形子經。
鱉喻經。
鏡面王經。
三毒經。
數息事經。
七老婆羅門請為弟子經。
孤母喪一子經。
斫毒樹復生經。
求離牢獄經。
良時難遇經。
昔有二人相愛敬經。
慈仁不殺經。
摩耶祇女人謗佛生身入地獄經。
最勝長者受呪願經。
佛神力救長者子經。
佛度旃陀羅兒出家經。
承事勝己經。
調達生身入地獄經。
多倒見眾生經。
長者夜輸得非常觀經。
人受身入陰經。
人身四百四病經。
五陰成敗經。
地獄罪人眾苦經。
人病醫不能治經。
阿練若習禪法經。
蓮華女經。
迦葉詰阿難經。
金色女經。
右八光經等八十五部八十五卷，長房等錄皆云安高所出。今按隋開皇、仁壽二本眾經錄及新括出別生抄經等，此等並從諸經別生，或非安高所出，不合足為翻譯之數。今為實錄，故總刪之。
道行經一卷。
般舟三昧經二卷。
右二部，三卷，其本並闕。
沙門竺佛朔，經後記云：竺佛朔，印度人也。識性明敏，博綜多能。以靈帝光和之初，齎道行等經來適洛陽，轉梵為漢，譯人時滯，雖有失旨，然棄文存質，深得經意。月支沙門支讖傳語，河南孟福字元士、張蓮字少安筆受。並見經後記。
法鏡經二卷。
阿含口解十二因緣經一卷。
右二部，三卷，其本並在。
優婆塞安玄，安息國人也，志性貞白，深閑理致，秉持法戒，毫釐弗虧，博誦群經，多所通習。漢靈帝時遊賈雒陽，有功，號騎都尉。性虛靜溫恭，常以法事為己務。漸練漢言，志宣經典，常與沙門講論道義，世所謂都尉者也。玄以光和四年辛酉，與沙門嚴佛調共出法鏡等經。玄口譯梵文，佛調筆受，理得音正，盡經微旨。郢匠之美，見述後代。祐云法鏡佛調出者，據其共譯以說。又稱阿含口解世高譯者，此乃姓同相濫也。
成具光明定意經一卷。
阿那律八念經一卷。
馬有三相經一卷。
馬有八態譬人經一卷。
小道地經一卷。
已前見存，已後闕本。
聞城十二因緣經一卷。
大摩耶經一卷。
賴吒和羅經一卷。
小本起經二卷。
墮落優婆塞經一卷。
右一十部，一十一卷。
沙門支曜，西域人，博達群典，妙解幽微。以靈帝中平二年乙丑，於洛陽譯成具光明等經十部。長房等錄又有首至問佛十四事經。余親見其本，乃是經抄，已編別生錄內，此刪不載。
問地獄事經一卷。
右一部，一卷，本闕。
沙門康臣，西城人，心存遊化，志在弘宣。以靈帝中平四年丁卯，於洛陽譯問地獄經。言直理詣，不加潤飾。
濡首菩薩無上清淨分衛經二卷。
慧上菩薩問大善權經二卷。
古維摩詰經二卷。
思意經一卷。
菩薩內習六波羅蜜經一卷。
右五部，八卷。
沙門嚴佛調，臨淮郡人。綺年穎悟，敏而好學，信慧自然，遂出家修道。通譯經典，見重於時。調以靈帝中平五年戊辰，於洛陽譯濡首菩薩等經五部。世稱安侯、都尉、佛調三人傳譯，號為難繼。安公稱佛調出經省而不繁，全本巧妙焉。又長房等錄更有迦葉詰阿難經，亦云佛調所譯。余親見其本，乃是諸經之抄。有數條事，隨眾經錄云出雜譬喻。安世高、聶承遠錄內，並有此經，錄家誤也。既是別生抄經，不合為翻譯正數。又有沙彌十慧經，云佛調自撰并注、序。既非聖言，又闕其本，今並刪之。
舍利弗摩目揵連遊四衢經一卷。
興起行經二卷。
梵網經二卷。
四諦經一卷。
太子本起瑞應經二卷。
報福經一卷。
右六部，九卷。
沙門康孟詳，其先康居國人，有慧學之譽。以獻帝興平元年甲戌至建安四年己卯，於洛陽譯遊四衢等經六部。安公云：孟詳所翻，弈弈流便，足騰玄趣也。
修行本起經二卷。
右一部，二卷，其本見在。
沙門竺大力，西域人，情好遠遊，無憚艱險。以獻帝建安二年丁丑三月，於洛陽譯修行本起經。其經梵本，亦是曇果與康孟詳於迦維羅衛國齎來，康孟詳度語。
中本起經二卷。
右一部，二卷，其本見在。
沙門曇果，西域人，學該內外，解通真俗。於迦維羅衛國齎經梵本，屆于洛陽。以獻帝建安十二年丁亥譯中本起經，康孟詳度語。內典錄中，以曇果與孟詳共出，遂與孟詳太子、本起、瑞應合為一本者，非也。二經全異，不可合之。祐云中本起，康孟詳出者，據其共經故耳。
大方便佛報恩經七卷。
摩訶衍寶嚴經一卷。
後出阿彌陀佛偈經一卷。
未曾有經一卷。
作佛形像經一卷。
安宅神呪經一卷。
受十善戒經一卷。
苦陰經一卷。
魔嬈亂經一卷。
沙彌尼戒經一卷。
優波離問佛經一卷。
分別功德論四卷。
禪要呵欲經一卷。
內身觀章句經一卷。
雜譬喻經二卷。
六菩薩名經一卷。
已上見存，已下闕本。
般舟三昧念佛章經一卷。
阿彌陀佛偈一卷。
梵本經四卷。
泥洹後千歲變經四卷。
諸經佛名二卷。
三千佛名經一卷。
稱揚百七十佛名經一卷。
南方佛名經一卷。
滅罪得福佛名經一卷。
觀世音所說行法經一卷。
薩陀波崙菩薩求深般若圖像經一卷。
受持佛名不墮惡道經一卷。
五龍呪毒經一卷。
取血氣神呪經一卷。
呪賊呪法經一卷。
七佛安宅神呪經一卷。
菩薩受戒法經一卷。
受菩薩戒次第十法一卷。
菩薩懺悔法一卷。
初發意菩薩常晝夜六時行五事經一卷。
頂生王因緣經一卷。
長者賢首經一卷。
梵志喪女經一卷。
𤢴狗齧王經一卷。
勤苦泥犁經一卷。
地獄經一卷。
十一因緣章經一卷。
沙門為十二頭陀經一卷。
僧名數事行經一卷。
比丘諸禁律經一卷。
摩訶僧祇律比丘要集一卷。
沙彌十戒經一卷。
比丘尼十戒經一卷。
賢者五戒經一卷。
優婆塞威儀經一卷。
庾伽三磨斯經一卷。
梵音偈本一卷。
讚七佛偈一卷。
怛惒尼百句一卷。
五言詠頌本起一卷。
道行品諸經梵音解一卷。
法句譬喻經一卷。
右五十九部，七十六卷。
長房等錄漢後失譯，總有一百二十五部一百四十八卷。今以餘六十六部七十一卷，子細讎校，非是失源，具述委由，列之如左：
佛遺日摩尼寶經。
菩薩生地經。
惟日雜難經。
金剛三昧本性清淨不壞不滅經。
舊雜譬喻經二卷。
十方佛名經。
三十二相因緣經。
菩薩修行經。
迦葉赴佛泥洹經。
鐵城泥犁經。
寂志果經。
三十七品經。
七佛所結麻油述呪。
幻師陂陀神呪。
呪齲齒呪。
呪牙痛呪。
呪眼痛呪。
千佛因緣經。
海八德經。
菩薩所生地經。
摩訶剎頭經。
寂調意所問經。
轉女身菩薩經。
沙彌威儀經。
四天王經。
鹽王五使者經。
譬喻經。
八部佛名經。
觀無量壽佛經。
般若波羅蜜神呪經。
功德莊嚴王八萬四千歲請佛經。
大方廣如來性起微密藏經二卷。
合道神足經四卷。
持齋經。
過去香蓮華佛世界經。
善德婆羅門求舍利經。
人弘法經。
五十三佛名經。
彌勒為女身經。
一切施王所行檀波羅蜜經。
摩調王經。
小兒聞法即解經。
淨除業障經。
十住毘婆沙經。
七寶經。
質多長者請比丘經。
外道誘質多長者經。
佛見牧牛者請比丘示導經。
長者命終無子付囑經。
積骨經。
誨子經。
梵志觀無常得解脫經。
梵志避死經。
貧子得財發狂經。
無害梵志執志經。
善唄比丘經。
福子經。
居士物故為婦鼻中蟲經。
須河譬經。
教子經。
龍種尊國變化經。
觀世樓炭經。
清淨法行經。
華嚴瓔珞經。
般若得經。
賢劫千佛名經一卷。
右佛遺日下六十六部七十二卷，或翻譯有憑，或別生疑偽。今既尋知所據，故非漢代失源。同舊重編，恐成繁雜，今並刪也。長房錄云：已上一百二十五部一百四十八卷，並是僧祐律師出三藏記撰，古、舊二錄及安錄失源并新集所得失譯諸經，卷部甚廣。讎校群目，蕪穢者眾。出入相交，實難詮定。未覩經卷，空閱名題。有入有源，無入無譯，詳其初始，非不有由。既涉遠年，故附此末，冀後博識，脫覩本流，希還正收，以為有據。瀅澄法海，使靜波濤焉。今尋長房此言，未可依據。委求同異，如前所述。
已下新附此錄：
拔陂菩薩經一卷。
栴檀樹經一卷。
阿鳩留經一卷。
菩薩道地經一卷。
魔王入目揵蘭腹經一卷。
佛有五百比丘經一卷。
凡人有三事愚癡不足經一卷。
佛誡諸比丘言我以天眼視天下人生死好醜尊者卑者經一卷。
自見自知為能盡結經一卷。
有四求經一卷。
佛本行經一卷。
河中大聚沫經一卷。
便賢者坑經一卷。
所非汝所經一卷。
兩比丘得割經一卷。
道德舍利日經一卷。
舍利日在王舍國經一卷。
獨居思惟自念止經一卷。
問所明種經一卷。
欲從本相有經一卷。
獨坐思惟意中生念經一卷。
佛說如是有諸比丘經一卷。
比丘所求色經一卷。
道有比丘經一卷。
色為非常念經一卷。
色比丘念本起經一卷。
善惡意經一卷。
比丘一法相經一卷。
有二力本經一卷。
有三力經一卷。
有四力經一卷。
人有五力經一卷。
不聞者類相聚經一卷。
天上釋為故世在人中經一卷。
爪頭土經一卷。
身為無有反復經一卷。
師子畜生王經一卷。
阿須倫子婆羅門經一卷。
婆羅門子名不侵經一卷。
生聞婆羅門經一卷。
有𨻗竭經一卷。
署杜乘婆羅門經一卷。
佛在拘薩國經一卷。
佛在優墮國經一卷。
是時自梵守經一卷。
有三方便經一卷。
婆羅門不信重經一卷。
佛告舍日經一卷。
四意止經一卷。
說人自說人骨不知腐經一卷。
雜阿含三十章經一卷。
五十五法誡經一卷。
一切義要一卷。
說善惡道經一卷。
愛欲聲經一卷。
摩訶遮曷旋經一卷。
天王下作猪經一卷。
始造浴佛時經一卷。
十二賢者經一卷。
佛併父弟調達經一卷。
憂墮羅迦葉經一卷。
四部本文經一卷。
讓德經一卷。
有賢者法經一卷。
摩訶厥彌難問經一卷。
大本藏經一卷。
說阿難持戒經一卷。
阿難問何因緣持誡見世間貧亦現道貧經一卷。
給孤獨四姓家問應受施經一卷。
曉所諍不解經者經一卷。
奇異道家難問住處經一卷。
奇異道家難問法本經一卷。
賢者手力經一卷。
八法行經一卷。
憂多羅經一卷。
栴檀調佛經一卷。
惡人經一卷。
難提和難經一卷。
四姓長者難經一卷。
折佛經一卷。
道地經中要語章一卷。
數練意章一卷。
右八十二部，八十二卷，並是僧祐錄中集安公古典經。既云古典，明是遠代。今者編於漢末，以為失源。安公本錄古典總有九十二經，今以餘之十經，檢尋群錄，或標譯主，或是別生，彼中既載，故此除之。
通前舊失譯經五十九部七十六卷，總一百四十一部一百五十八卷，並為漢代失源云。
魏，曹氏，都洛陽。
自文帝黃初元年庚子至元帝咸熙二年乙酉，凡經五帝四十六年，沙門五人，所出經、戒、羯磨總一十二部，合一十八卷。
僧祇戒本一卷。
右一部，一卷，本闕。
沙門曇柯迦羅，魏云法時，中印度人，家世大富，常修梵福。迦羅幼而才悟，質像過人，讀書一覽，皆文義通暢。善學四韋陀論，風雲星宿，圖讖運變，莫不該綜。自言天下文理，畢己心腹。至年二十五，入一僧坊看，遇見法勝毘曇，聊取覽之，茫然不解，殷勤重省，更增惛漠，乃歎曰：吾積學多年，浪志墳典，遊刃經籍，義不再思，文無重覽。今覩佛書，頓出情外。當理致鉤深，別有精要。於是齎牒入房，請一比丘略為解釋，遂深悟因果，妙達三世。始知佛教宏曠，俗書所不能及，乃棄捨世榮出家，精苦誦大、小乘經及諸部毘尼。
常貴遊化，不樂專守。以文帝黃初三年壬寅來至洛陽。于時魏境雖有佛法，而道風訛替。亦有眾僧，未稟歸戒，止以剃落為殊俗耳。設復齋懺，事同祠祀。迦羅既至，大行佛法。諸僧請出毘尼，迦羅以律藏曲制，文言繁廣，佛教未昌，必不承用，遂以齊王芳嘉平二年庚午於洛陽白馬寺出僧祇戒心，且備朝夕。於是更集梵僧立羯磨受戒。東夏戒律，始自乎此。迦羅後不知所終。
郁伽長者所問經一卷。
無量壽經二卷。
四分雜羯磨一卷。
右三部，四卷，其本並在。
沙門康僧鎧，印度人也。廣學群經，義暢幽旨。以嘉平四年壬申於洛陽白馬寺譯郁伽長者經等三部。高僧傳中云譯四部，不具顯名。竺道祖魏晉錄、僧祐、寶唱梁代錄等，及長房、道宣、靖邁三錄，並云二部，餘二既不顯名，校閱未見。今更得一部，餘欠一經，檢亦未獲。
曇無德羯磨一卷。
右一部，一卷，其本見在。
沙門曇無諦，亦云曇諦，魏云法實，安息國人，善學律藏，妙達幽微。以高貴鄉公正元元年甲戌屆于洛汭，於白馬寺譯曇無德羯磨一部。
無量清淨平等覺經二卷。
叉須賴經一卷。
菩薩修行經一卷。
除災患經一卷。
首楞嚴經二卷。
右五部，七卷，其本並闕。
沙門白延，西域人也，才明蓋世，深解踰倫。以高貴鄉公甘露三年戊寅，遊化洛陽，止白馬寺，出無量清淨等經五部。長房等錄又有平等覺經一卷，亦云白延所出。今以此經即是無量清淨平等覺經，但名有廣略，故不復存也。
羅摩伽經三卷。
大般涅槃經二卷。
右二部，五卷，其本並闕。
沙門安法賢，西域人，藝業克深，慧解尤峻，振錫遊邦，自遠而至，譯羅摩伽等經二部。群錄並云魏世，不辯何帝之年，今依編于末。又別錄亦載諸失譯經，總於吳錄後列。
吳，孫氏，前都武昌，後都建業。
從孫權黃武元年壬寅至孫皓天紀四年庚子，凡經四主五十九年，緇素五人，所出經等并及失譯總一百八十九部，四百一十七卷。
阿差末菩薩經四卷。
法句經二卷。
右二部，六卷。
沙門維祇難，吳云障礙，本印度人。世奉異道，以火祠為上。時有天竺沙門習學小乘，多行道術，經遠行逼暮，欲寄難家宿。難家既奉異道，猜忌釋子，乃處之門外，露地而宿。沙門夜密加呪術，令難家所事之火歘然變滅。於是舉家共出，啟請沙門入室供養。沙門還以呪術，變火令生。難既覩沙門神力勝己，即於佛法大生信樂，乃捨本所事，出家為道，依此沙門以為和上。受學三藏，妙善四含。遊化諸國，莫不皆奉。與同伴竺律炎發自西域，因到江左。以孫權黃武三年甲辰，於武昌郡共竺律炎出阿差末等經二部。而祇難及炎既未善方音，翻梵之際，頗有不盡，志存義本，辭近朴質。
摩登伽經三卷。
三摩竭經一卷。
佛醫經一卷。
梵志經一卷。
右四部，六卷。
沙門竺律炎，印度人也。解行清厲，內外博通。與維祗難同遊吳境。維祗卒後，以孫權黃龍二年庚戌，於楊都譯摩登伽等經四部。其名群錄不同，或云將炎，或云持炎，或云律炎，未詳孰是，故備列之。
大明度無極經四卷。
阿彌陀經二卷。
菩薩本業經一卷。
維摩詰經二卷。
慧印三昧經一卷。
九色鹿經一卷。
老女人經一卷。
犢子經一卷。
貝多樹下思惟十二因緣經一卷。
了本生死經一卷。
龍施女經一卷。
八吉詳神呪經一卷。
無量門微密持經一卷。
華積陀羅尼神呪經一卷。
持句神呪經一卷。
私訶昧經一卷。
菩薩生地經一卷。
孛經一卷。
月明菩薩經一卷。
三品弟子經一卷。
法律三昧經一卷。
梵志阿颰經一卷。
梵網六十二見經一卷。
七知經一卷。
釋摩男本經一卷。
諸法本經一卷。
弊魔試目連經一卷。
賴吒和羅經一卷。
梵摩喻經一卷。
齋經一卷。
須摩提女經一卷。
不自守意經一卷。
五母子經一卷。
太子瑞應本起經二卷。
龍王兄弟經一卷。
長者音悅經一卷。
七女經一卷。
八師經一卷。
蓱沙王五願經一卷。
義足經二卷。
須摩提長者經一卷。
阿難四事經一卷。
未生怨經一卷。
四願經一卷。
里氏梵志經一卷。
猘狗經一卷。
孫多耶致經一卷。
戒銷災經一卷。
撰集百緣經十卷。
菩薩本緣經二卷。
惟日雜難經一卷。
已上見存，已下闕本。
摩訶般若波羅蜜呪經一卷。
法鏡經二卷。
阿闍世王女阿術達菩薩經一卷。
阿差末菩薩經四卷。
小阿差末經二卷。
大般泥洹經二卷。
佛以三車喚經一卷。
不莊校女經一卷。
須賴經一卷。
菩薩修行經一卷。
演道俗業經一卷。
方等首楞嚴經二卷。
惟明二十偈經一卷。
法滅盡經一卷。
七佛神呪經一卷。
摩訶精進經一卷。
十二門大方等經一卷。
佛從上所行三十偈經一卷。
四十二章經一卷。
禪祕要經四卷。
堅意經一卷。
勸進學道經一卷。
恒水戒經一卷。
七漏經一卷。
悔過法經一卷。
賢者德經一卷。
梵志結淨經一卷。
阿質國王經一卷。
惟婁王師子潼譬喻經一卷。
藍達王經一卷。
百喻經一卷。
五陰事經一卷。
魔化作比丘經一卷。
優多羅母經一卷。
人民求願經一卷。
修行方便經二卷。
法句經二卷。
右八十八部，一百一十八卷。
優婆塞支謙，字恭明，一名越，大月支人也。祖父法度，以漢靈帝世率國人數百歸化，拜率善中郎將。越年七歲，騎竹馬戲於隣家，為狗所囓，脛骨傷碎，隣人欲殺狗取肝傅瘡，越曰：天生此物，為人守吠。若不往君舍，狗終不見囓。此則失在於我，不關於狗。若殺之得差，尚不可為，況於我無益而空招大罪？且畜生無知，豈可理責？由是隣人感其言至，遂不復殺。
十歲學漢書，十三學婆羅門書，並得精妙，兼通六國語音。初桓、靈世，支讖譯出法典。有支亮，字紀明，資學於讖。謙又受業於亮。博覽經籍，莫不明練，世間藝術，多所綜習。其為人細長黑瘦，眼多白而睛黃，時人為之語曰：支郎眼中黃，形體雖細是智囊。其本奉大法，精練經旨。獻帝之末，漢室大亂，與鄉人數十共奔於吳。初發日，唯有一被，有一客隨之，大寒無被，越呼客共眠。夜將半，客奪其被而去。明旦，同侶問被所在，越曰：昨夜為客所奪。同侶咸曰：何不相告？答曰：我若告發，卿等必以劫罪罪之，豈宜以一被而殺一人乎？遠近聞者，莫不歎服。
後吳主孫權聞其博學有才慧，即召見之。因問經中深隱之義，越應機釋難，無疑不折。權大悅，拜為博士，使輔導東宮，甚加寵祑。
越以大教雖行而經多梵文，莫有解者。既善華戎之語，乃收集眾本，譯為吳言。從權黃武二年癸卯至亮建興二年癸酉，三十餘載，譯大明度等經八十八部，曲得聖義，辭旨文雅。又依無量壽、中本起經製讚菩薩連句梵唄三契，注了本生死經，皆行於世。
後太子登位，遂隱於穹隘山，不交世務，從竺法蘭道人更練五戒。凡所遊從，皆沙門而已。後卒於山中，春秋六十。吳主孫亮與眾僧書曰：支恭明不救所疾，其業履冲素，始終可高。為之惻愴，不能已已！其為時所惜如此。
謙所出經部卷多少，諸說不定。其僧祐三藏記唯載三十六部，祐錄·謙傳云出二十七經，慧皎高僧傳乃有四十九經，長房錄中便載一百二十九部。今以房錄所載，多是別生，或異名重載，今隨次刪之，如後所述。
鹿子經。
申日經。
出家功德經。
金剛清淨經。
大慈無減經。
寶女問三十二相經。
魔女聞佛說法得男身經。
寶海寂志成就大悲經。
普廣菩薩經。
摩調王經。
佛為訶利曠野鬼說法經。
枯樹經。
鷹鷂獵經。
鵄鳥事經。
色無常經。
諸漏盡經。
雪山無獼猴經。
無母子經。
不淨觀經。
三種良馬經。
四種良馬經。
壽命促經。
河中草龜經。
國王成就五法久存於世經。
佛為外道須深說離欲經。
是我所經。
梵志經。
桀貪王經。
外道仙尼說度經。
度梵志經。
瞎鼈經。
梵志問佛世間增減經。
三魚失水經。
甘露道經。
降千梵志經。
梵志子死稻敗經。
護口意經。
梵志問佛師經。
法施勝經。
水上泡經。
修行慈經。
度脫狗子經。
右大慈無減經等三十八部三十八卷，長房等錄並云謙譯。今按隋代二本眾經錄及新括出別生抄經等，此等並從諸經抄出，不合足為翻譯之數。今存實錄，故並刪之。
六度集經八卷。
舊雜譬喻經二卷。
吳品經五卷。
菩薩淨行經二卷。
權方便經一卷。
菩薩二百五十法經一卷。
坐禪經一卷。
右七部，二十卷。
沙門康僧會，其先康居國人，世居印度，其父因商賈移于交阯。會年十餘歲，二親並亡，以至性奉孝，服畢出家，厲行甚峻。為人弘雅有識量，篤志好學。明解三藏，博覽六經，天文圖緯，多所綜涉，辯於樞機，善屬文翰。時孫權稱制江左，而佛教未行。先有優婆塞支謙，宣譯經典。既初染大法，風化未全，僧會欲使道振江左，興立圖寺，乃杖錫東遊，以吳赤烏十年初達建業，營立茅茨，設像行道。時吳國以初見沙門，覩形未及其道，疑為矯異，有司奏曰：有胡人入境，自稱沙門，容服非恒，事應檢察。權曰：吾聞漢明夢神，號稱為佛。彼之所事，豈其遺風耶？即召會詰問有何靈驗。會曰：如來遷迹，忽逾千載。遺骨舍利，神曜無方。昔阿育王起塔，乃八萬四千。夫塔寺之興，所以表遺化也。權以為誇誕，乃謂會曰：若能得舍利，當為造塔。如其虛妄，國有常刑。會請期七日，乃謂其屬曰：法之興廢，在此一舉。今不至誠，後將何及？乃共潔齋靖室，以銅瓶加持，燒香禮請。七日期畢，寂然無應。求申二七，亦復如之。權曰：此寔欺誑！將欲加罪。更請三七，權又特聽。會謂法屬曰：宣尼有言：文王既沒，文不在茲乎。法雲應降，而吾等無感，何假王憲，當以誓死為期耳。三七日暮，猶無所見，莫不震懼。既入五更，忽聞瓶中鎗然有聲，會自往視，果獲舍利。明旦呈權，舉朝集觀，五色光焰，照曜瓶上。權自手執瓶，寫于銅盤，舍利所衝，盤即破碎。權肅然驚起曰：希有之瑞也！會進而言曰：舍利威神，豈直光相而已！乃劫燒之火不能焚，金剛之杵不能碎。權命令試之，會更誓曰：法雲方被，蒼生仰澤，願更垂神迹，以廣示威靈。乃置舍利於鐵鉆上，使力者擊之。於是砧鎚俱陷，舍利無損。權大嗟服，即為建塔。以始有佛寺，故號建初寺，因名其地為佛陀里。由是江左大法遂興。
至孫皓即政，法令苛虐，廢棄淫祀，乃及佛寺，並欲毀壞。皓曰：此由何而興？若其義教真正與聖典相應者，當存奉其道。如其無實，皆悉焚之。諸臣僉曰：佛之威力，不同餘神。康會感瑞，大皇創寺。今若輕毀，恐貽後悔。皓遣張昱詣寺誥會。昱雅有才辯，難問從橫，會應機騁詞，文理鋒出。自旦至夕，昱不能屈。既退，會送于門，時寺側有淫祀者，昱曰：玄化既孚，此輩何故近而不革？會曰：震霆破山，聾者不聞，非音之細。苟在理通，則萬理懸應。如其阻塞，則肝膽楚越。昱還，歎會才明，非臣所測，願天鑒察之。皓大集朝賢，以馬車迎會。會就坐，皓問曰：佛教所明善惡報應，何者是耶？會對曰：夫明主以孝慈訓世，則赤烏翔而老人見。仁德育物，則醴泉涌而嘉禾生。善既有瑞，惡亦如之。故為惡於隱，鬼得而殺之。為惡於顯，人得而誅之。易稱積善餘慶，詩詠求福不回，雖儒典之格言，即佛教之明訓。皓曰：若然，則周孔已明，何用佛教？會曰：周孔所言，略示近迹。至於釋教，則備極幽微。故行惡則有地獄長苦，修善則有天宮永樂。舉茲以明勸助，不亦大哉。皓當時無以折其言。
皓雖聞正法，而昏暴之性不勝其虐。後使宿衛兵入後宮治園，於地得一金像，高數尺，呈皓，皓使著不淨處。至四月八日，以穢汁灌之，共諸群臣笑以為樂。俄爾之間，舉身大腫，陰處尤痛，叫呼徹天。太史占言：犯天神所為。即祈祀諸廟，而苦痛彌劇。婇女先有奉法者，因問訊云：陛下就佛圖中求福不？皓舉頭問曰：佛神大耶？婇女云：佛為大聖，天神所尊。皓為心悟其語意，故婇女即迎像置殿上，香湯洗數十過，燒香懺悔。皓叩頭于枕，自陳罪狀。有頃痛間，遣使至寺問訊諸道人，請會說法，會即隨入。皓具問罪福之由，會為敷析，詞甚精要。皓先有才解，欣然大悅，因求看沙門戒。會以戒文祕禁，不可輕宣，乃取本業百二十五願，分為二百五十事，行住坐臥，皆願眾生。皓見慈願廣普，益增善意，即就會受五戒。旬日疾瘳，乃於會所住更加修飾，號為天子寺，宣示宗室，莫不必奉。會在吳朝，亟說正法，以皓性兇麁，不及妙義，唯敘報應近事，以開其心。
至吳天紀四年四月晧降晉，九月會遘疾而終，是歲晉武太康元年也。至晉成咸和中，蘇峻作亂，焚會所建塔，司空何充復更修造。
平西將軍逍誘，世不奉法，傲篾三寶，入此寺，謂諸道人曰：久聞此塔屢放光明，虛誕不經，所未能信。若必自覩，所不論耳。言竟，塔即出五色光，照曜堂剎。誘肅然毛竪，由此信敬。於寺東更立小塔，遠由大聖神感，近亦康會之力，故圖寫厥像，傳之于今。孫綽為之贊曰：會公簫瑟，寔惟令質。心無近累，情有餘逸。厲此幽夜，振彼尤黜。超然遠詣，卓矣高出。
會以權太元元年辛未，於所創建初寺譯六度等經七部，並妙得經體，文義允正。又傳泥洹唄聲，清靡哀亮，一代模式。
又長房等錄，更有阿難念彌經、鏡面王經、察微王經、梵皇王經，上之四經，雖云會譯，然並出六度集中，不合為正譯之數，今載別生錄中。復有法鏡經注解二卷、道樹經注解一卷、安般經注解一卷，已上三經，會兼製序。三經會雖注解，本非僧會所翻，故亦不為會譯之數。兼前七部，今並刪之。
法華三昧經六卷。
右一部，六卷，本闕。
沙門支彊梁接，吳云正無畏，西域人。以孫亮五鳳二年乙亥於交州譯法華三昧經，沙門竺道馨筆受。長房、內典二錄編於曹魏之代，今依交州及始興地，割入吳錄。
不思議功德諸佛所護念經二卷。
七佛父母姓字經一卷。
雜阿含經一卷。
阿毘曇甘露味論二卷。
已上見存，已下闕本。
蜀普曜經八卷。
長者子誓經一卷。
無端底持經一卷。
蜀首楞嚴經二卷。
後出首楞嚴經二卷。
阿惟越致轉經一十八卷。
摩訶乘經十四卷。
摩訶衍優波提舍經五卷。
三昧王經五卷。
梵王請問經五卷。
佛從兜率降中陰經四卷。
四天王經四卷。
魔王請問經四卷。
釋提桓因所問經三卷。
大梵天王請轉法輪經三卷。
法華光瑞菩薩現壽經三卷。
普賢菩薩答難二千經三卷。
梵天王請佛千首經二卷。
菩薩常行經一卷。
熒火六度經一卷。
內禪波羅蜜經一卷。
六波羅蜜經一卷。
大總持神呪經一卷。
阿惟越致菩薩戒經一卷。
雜數經二十卷。
那先譬喻經四卷。
太子試藝本起經二卷。
深斷連經二卷。
摩訶目揵連與佛捔能經一卷。
阿難得道經一卷。
阿難般泥洹經一卷。
阿那律念復生經一卷。
沙門分衛見怪異經一卷。
弟子本行經一卷。
為壽盡天子說法經一卷。
魔試佛經一卷。
阿須倫問八事經一卷。
摩竭王經一卷。
薩波達王經一卷。
年少王經一卷。
是光大子經一卷。
長者難提經一卷。
女利行經一卷。
四婦因緣經一卷。
須多羅經一卷。
墮迦經一卷。
盤達龍王經一卷。
牛米自供養經一卷。
行牧食牛經一卷。
墮釋迦牧牛經一卷。
法嚴經一卷。
壁四經一卷。
止寺中經一卷。
安般行道經一卷。
解慧微妙經一卷。
失道得道經一卷。
心情心識經一卷。
檢意向正經一卷。
道德果證經一卷。
父子因緣經一卷。
小觀世樓炭經一卷。
大四諦經一卷。
五方便經一卷。
五惟越羅名解說經一卷。
五陰經一卷。
中五濁世經一卷。
大七車經一卷。
八正邪經一卷。
八總持經一卷。
八輦經一卷。
大十二因緣經一卷。
十八難經一卷。
五十二章經一卷。
百八愛經一卷。
小安般舟三昧經一卷。
禪數經一卷。
群生偈經一卷。
大戒經一卷。
衣服制經一卷。
沙彌離威儀經一卷。
道本五戒經一卷。
威儀經一卷。
雜譬喻經八十卷。
已上八十七部，僧祐失譯錄並載。
右八十七部，二百六十一卷。
長房等錄魏、吳失譯，總有一百一十部一百九十一卷，云：並是古、舊二錄失譯諸經，今經附此，以彰遠年，無所依據。今以餘二十三部三十卷，或翻譯有源，或別名異號，或大部流出，或疑偽非真，今並刪除，庶免繁雜，備述如左：
不退轉輪經四卷。
小本起經二卷。
四輩經。
逮慧三昧經。
禪行斂意經。
濡首菩薩經二卷。
度無極譬經三卷。
尸呵遍王經。
太子法慧經。
淫人曳踵行經。
人詐名為道經。
貧女聽經。
蛇齧命終經。
國王癡夫人經。
賣智慧經。
初受道經。
學經。
福經。
八部僧行名經。
化譬經。
五百婆羅門問有無經。
薩和菩薩經。
慧定普遍神通菩薩經。
貧女人經。
阿秋那經。
西晉，司馬氏，都洛陽。
起武帝太始元年乙酉，至慜帝建興四年丙子，凡經四帝五十二年，緇素一十二人，所出經、戒、集等及新舊集失譯諸經，總三百三十部，合五百九十卷。
光讚般若波羅蜜經十五卷。
密迹金剛力士經七卷。
菩薩說夢經二卷。
寶髻菩薩所問經二卷。
普門品經一卷。
胞胎經一卷。
文殊師利佛土嚴淨經二卷。
郁迦羅越問菩薩行經一卷。
幻士仁賢經一卷。
須摩提經一卷。
阿闍貰王女阿術達菩薩經一卷。
離垢施女經一卷。
如幻三昧經二卷。
太子刷護經一卷。
慧上菩薩問大善權經二卷。
彌勒菩薩所問本願經一卷。
阿差末經七卷。
大哀經八卷。
寶女所問經三卷。
無言童子經二卷。
菩薩十住行道品一卷。
漸備一切智德經五卷。
等目菩薩所問三昧經二卷。
如來興顯經四卷。
度世品經六卷。
方等般泥洹經二卷。
普曜經八卷。
正法華經十卷。
大方等頂王經一卷。
佛昇忉利天為母說法經二卷。
阿惟越致遮經三卷。
等集眾德三昧經三卷。
持心梵天經四卷。
持人菩薩經四卷。
濟諸方等學經一卷。
文殊師利現寶藏經三卷。
無極寶三昧經一卷。
普超三昧經三卷。
無所希望經一卷。
大淨法門經一卷。
順權方便經二卷。
太子沐魄經一卷。
月光童子經一卷。
乳光佛經一卷。
無垢賢女經一卷。
決定總經一卷。
如來獨證自誓三昧經一卷。
龍施菩薩本起經一卷。
八陽神呪經一卷。
盂蘭盆經一卷。
四不可得經一卷。
梵女首意經一卷。
寶網經一卷。
菩薩行五十緣身經一卷。
須真天子經三卷。
海龍王經四卷。
諸佛要集經二卷。
賢劫經十三卷。
弘道廣顯三昧經四卷。
心明經一卷。
滅十方冥經一卷。
鹿母經一卷。
魔逆經一卷。
德光太子經一卷。
般泥洹後灌臘經一卷。
四輩經一卷。
當來變經一卷。
過去佛分衛經一卷。
文殊師利淨律經一卷。
文殊悔過經一卷。
離睡經一卷。
受歲經一卷。
樂想經一卷。
尊上經一卷。
意經一卷。
應法經一卷。
鴦崛摩經一卷。
力士移山經一卷。
四未曾有法經一卷。
聖法印經一卷。
舍頭諫經一卷。
所欲致患經一卷。
瑠璃王經一卷。
生經五卷。
分別經一卷。
五百弟子自說本起經一卷。
大迦葉本經一卷。
四自侵經一卷。
身觀經一卷。
修行道地經六經。
法觀經一卷。
已上見存，已下闕本。
新道行經十卷。
仁王般若經一卷。
無量壽經二卷。
菩薩藏經三卷。
般舟三昧經二卷。
菩薩十地經一卷。
薩芸芬陀利經六卷。
維摩詰所說法門經一卷。
閑居經一卷。
更出阿闍世王經二卷。
彌勒成佛經一卷。
十二因緣經一卷。
溫室洗浴眾僧經一卷。
百佛名經一卷。
光世音大勢至受決經一卷。
勇伏定經二卷。
無思議光孩童菩薩經一卷。
超日明三昧經二卷。
照明三昧經一卷。
惟明三十偈經一卷。
法沒盡經一卷。
諸神呪經三卷。
文殊師利菩薩經一卷。
小郁伽經一卷。
諸方佛名功德經一卷。
十方佛名經一卷。
慈仁問八十種好經一卷。
三十二相因緣經一卷。
嚴淨定經一卷。
寶施女經一卷。
金益長者子經一卷。
離垢蓋經一卷。
慧明經一卷。
眾祐經一卷。
三轉日明經一卷。
十等藏經一卷。
決道俗經一卷。
殖眾德本經一卷。
小法沒盡經一卷。
猛施經一卷。
目連上淨居天經一卷。
菩薩齋法經一卷。
舍利弗悔過經一卷。
佛悔過經一卷。
大六向拜經一卷。
六十二見經一卷。
樓炭經六卷。
普法義經一卷。
舍利弗目連遊諸國經一卷。
捺女耆域經一卷。
七女本經一卷。
五蓋疑結失行經一卷。
佛為菩薩五夢經一卷。
摩目揵連本經一卷。
五福施經一卷。
觀行不移四事經一卷。
四婦喻經一卷。
廬夷亘經一卷。
廅羅王經一卷。
檀若經一卷。
龍施經一卷。
給孤獨明德經一卷。
龍王兄弟陀達誡王經一卷。
勸化王經一卷。
鴈王經一卷。
鴈王五百雁俱經一卷。
解無常經一卷。
城喻經一卷。
降龍經一卷。
邪法經一卷。
犯罪經一卷。
苦應經一卷。
三品修行經一卷。
夫那羅經一卷。
賈客經二卷。
沙門果證經一卷。
貧女為國王夫人經一卷。
誡王經一卷。
誡具經一卷。
誡羅云經一卷。
比丘尼戒一卷。
迦葉結集傳經一卷。
耆闍崛山解一卷。
雜譬喻三百五十首經二十五卷。
右一百七十五部，三百五十四卷。
沙門竺曇摩羅察，晉言法護，其先月氏國人，本姓支氏，世居燉煌郡。年八歲出家，事外國沙門竺高座為師，遂稱竺姓。誦經日萬言，過目則能，而天性純懿，操行精苦，篤志好學，萬里尋師。是以博覽六經，遊心七籍。雖世務毀譽，未嘗介抱。是時晉武之世，寺廟圖像，雖崇京邑，而方等深經，蘊在葱外。護乃慨然發憤，志弘大道，遂隨師至西域，歷遊諸國，外國異言三十六種，書亦如之，護皆遍學，貫綜詁訓，音義字體，無不備曉。遂大齎梵經，還歸東夏。自燉煌至長安，後到洛陽，及往江左，沿路傳譯，寫為晉文。起武帝太始二年丙戌，至慜帝建興元年癸酉，出光讚般若等經一百七十五部，清信士聶承遠及子道真、竺法首、陳士倫、孫伯虎、虞世雅等，皆共承護旨，執筆詳校。而護孜孜所務，唯以弘通為業，終身寫譯，勞不告倦。經法所以廣流東夏者，護之力也。
末，隱居深山，山有清㵎，恒取澡漱。後有採薪者，穢其水側，俄頃而燥。護乃徘徊歎曰：人之無德，遂使清泉輟流。水若永竭，真無以自給，正當移去耳。言訖而泉流滿㵎。其幽誠所感，皆此類也。故支遁為之像贊云：護公澄寂，道德淵美，微吟穹谷，枯泉漱水。邈矣護公，天挺弘懿，濯足流沙，領拔玄致。後立寺於長安青門外，精勤行道。於是德化遐布，聲蓋四遠，僧徒數千，咸共宗事。及晉惠西幸長安，關中蕭條，百姓流移，護與門徒避地東下，至澠池遘疾而卒，春秋七十有八。
護於懷、愍之世，仍更出經。傳云惠帝西幸長安，護公避亂東出，至於澠池卒者，或未然也。護世居燉煌而化道周洽，時人咸謂之燉煌菩薩也。眾錄或云月支菩薩，亦云天竺菩薩者，斯皆重其德，稱美其號也。
然法護者，此土翻名。曇摩羅剎，西方梵稱。而梁僧祐錄及隋法經錄內立為二人，云各別出經，小非詳審也。今詳檢群錄，護所出經，多少不定。長房錄中，其數彌眾。今細尋括，多是別生等經，有非護公所出，不可足為正譯之數。今為實錄，故總刪之，如後所述。
師子月佛本生經。
法社經。
寶女問慧經。
梵王變身經。
四自在神通經。
金剛藏菩薩行經。
光世音經。
寶日光明菩薩經。
普首童真經。
隨藍本經。
馬王經。
彌勒為女身經。
摩調王經。
菩薩悔過法經。
人從所來經。
貧窮經。
何苦經。
七寶經。
醫王經。
悉鞞梨天子詣佛說偈經。
四種人經。
閑居經。
總持經。
腹使經。
蜜具經。
雜讚經。
女人慾熾荒迷經。
多聞經。
寤意經。
寶女下二十七經，並是別生抄經，從大部出，今並刪之。
眾經目錄一卷。
十二遊經一卷。
右一部，一卷，本闕。
沙門彊梁婁至，晉言真喜，西域人，志情曠放，弘化在懷。以武帝太康二年辛丑，於廣州譯十二遊經一部。
道神足無極變化經四卷。
阿育王傳七卷。
文殊師利現寶藏經二卷。
阿闍貰王經二卷。
阿難目佉經一卷。
右五部，一十六卷。
沙門安法欽，安息國人，學贍眾經，幽鑒無滯。以武帝太康二年辛丑訖惠帝光熙元年丙寅，於洛陽譯道神足等經五部。
放光般若波羅蜜經三十卷。
右一部，三十卷，其本見在。
沙門無羅叉，于闐國人，以惠帝元康元年辛亥五月十五日於陳留倉恒水南寺譯放光經一部，至十二月二十四日訖。河南居士竺叔蘭口傳，祝太玄、周玄明筆受。其經梵本，元是頴川沙門朱士衡嘗於洛陽講道行經，至於深義，往往不通，每歎此經大乘之要，而譯理不盡！誓志捐身，發心尋取，遂以曹魏甘露五年庚辰，發迹雍州，西度流沙，至于闐國，寫得正品梵文九十章六十萬餘言。以晉太康三年壬寅，遣弟子弗如檀等十人送還洛陽。未發之間，于闐小乘學眾遂以白王云：漢地沙門，欲以婆羅門書惑亂正典，王為地主，若不禁之，將斷大法。聾盲漢地，王之咎也。王即不聽齎經。士衡憤慨，乃求燒經為證。王欲試驗，乃積薪殿庭，以火燒之。士衡臨階而誓曰：若大法應流漢地者，經當不燒。若其無應，命也如何！言已投經，不損一字，皮牒如故，更覺光鮮。大眾駭服，稱其神感，遂送達到洛陽。住三年，復至許昌。二年後，至陳留水南寺，眾請無羅叉等譯出，而竺道祖、僧祐、王宗、寶唱、李廓、法上、靈裕等諸錄，並云朱士衡出者，此蓋據其元尋之人，推功歸之耳。今據經後記、支敏度錄諸雜目等，乃是無叉羅、竺叔蘭等共譯。其朱士衡停在于闐，年八十而卒。依西方闍維法，薪盡火滅而尸骸猶全。眾咸驚異，乃呪曰：若真得道，法當毀壞。應聲碎散，遂斂骨起塔焉。既在于闐終亡，其經定非其譯也。
異毘摩羅詰經三卷。
首楞嚴經二卷。
右二部，五卷，其本並闕。
優婆塞竺叔蘭，本天竺人。祖父婁陀，篤志好學，清簡有節操。時國王無道，百姓思亂，有賊臣將兵，得罪懼誅，以其國豪，呼與共反，婁陀怒曰：君出於微賤而任居要職，不能以德報恩，而反為逆謀乎？我寧守忠而死，不反而生也。反者懼謀泄，即殺之而作亂。婁陀子達摩尸羅，先在他國，其婦兄二人並為沙門，聞父被害，國內大亂，即與二沙門奔晉，居于河南，生叔蘭。叔蘭幼而聰辯，從二舅諮受經法，一聞而悟。善梵晉語及書，亦兼諸文史。然性頗輕躁，遊獵無度。嘗單騎逐鹿，值虎，墮馬折其右臂，久之乃差。後馳騁不已，母數訶諫，終不改，為之蔬食，乃止。
性嗜酒，飲至五六升方暢。嘗大醉臥於路傍，仍入河南郡門喚呼，吏錄送河南獄。時河南尹樂廣與賓客共酣已醉，謂蘭曰：君僑客，何以學人飲酒？叔蘭曰：杜康釀酒，天下共飲，何有僑舊？廣又曰：飲酒可爾，何以狂亂乎？答曰：民雖狂而不亂，猶府君雖醉而不狂。廣大呼。時坐客曰：外國人那得面白？叔蘭曰：河南人面黑尚不疑，僕面白復何怪耶？於是賓主歎其機辯，遂釋之。
頃之，無疾暴亡。三日還蘇，自說入一朱門，金銀為堂，見一人自云是其祖父，謂叔蘭曰：吾修善累年，今受此報，汝罪人何得來耶？時守門人以杖驅之，入竹林中，見其獵伴為鷹犬所啄齧，流血號叫，求救於叔蘭。叔蘭走避數十步，值牛頭人欲扠之，叔蘭曰：我累世佛弟子，常供二沙門，何罪見治？牛頭人答：此雖受福，不關獵罪。俄而見其兩舅來，語牛頭曰：我等二人，恒受其供。惡少善多，可得相免。遂隨道人歸。既而還蘇，於是改節修慈，專志經法。以晉惠帝元康元年，與無羅叉出放光經，後於洛陽自出異毘摩詰等經二部。既學兼梵晉，故譯義精允。
後遭母艱，三月便欲葬，有隣人告曰：今歲月不便，可待來年。叔蘭曰：夫生者必有一死，死者不復再生。人神異塗，理之然也。若使亡母棲靈有地，則烏鳥之心畢矣。若待來年，恐逃走無地，何暇奉營乎？遂即葬畢。明年，石勒果作亂，寇賊蹤橫，因避地奔荊州。後無疾忽告知識曰：吾將死矣。數日便卒。識者以為知命。
菩薩逝經一卷。
菩薩修行經一卷。
佛般泥洹經一卷。
大愛道般泥洹經一卷。
賢者五福經一卷。
上見在，已下闕。
嚴淨佛土經二卷。
郁伽羅越問菩薩經一卷。
等集三昧經一卷。
無量破魔陀羅尼經一卷。
大方等如來藏經一卷。
惟逮菩薩經一卷。
檀特陀羅尼經一卷。
如來興顯經一卷。
善權經一卷。
海龍王經一卷。
持心梵志經一卷。
右一十六部，一十八卷。
沙門白遠，字法祖，本姓萬氏，河內人。父威達，以儒雅知名，州府辟命皆不行。祖少發道心，啟父出家，詞理切至，父不能奪，遂改服從道。
祖才思俊徹，敏朗絕倫，誦經日八九千言。研味方等，妙入幽微。世俗墳索，多所該貫。乃於長安造築精舍，以講習為業，白黑宗稟，幾亘千人。晉惠之末，太宰河間王顒鎮關中，虛心敬重，待以師友之敬。每至閑辰靜夜，輒談講道德。于時西府初建，俊乂甚盛，能言之士，咸伏其遠達。
祖既博涉多聞，善通梵晉之語，於惠帝代譯菩薩逝經等一十六部。後忽謂弟子及諸道人云：我數日對當至。便辭別，作素書分布經像及資財訖。時張輔為秦州刺史，祖與俱往，明晨，詣輔共語，忽忤輔意，遂為所害。時人以為知宿命矣。
後少時，有人姓李名通，死而更蘇云：見祖法師在閻羅王處為王講首楞嚴經，云講竟，應往忉利天。又見祭酒王浮及道士基公，次被杻械，求祖懺悔。昔祖平素之日，與浮每爭邪正，浮屢屈，既瞋不自忍，乃作老子化胡經以誣謗佛法，殃有所歸，故死方思悔耳。
又長房等錄更有七經，亦云祖出，今以並是別生，故刪不立。謂：
佛問四童子經。
調伏王子道心經。
五百王子作淨土願經。
三幼童經。
二童子見佛說偈供養經。
五百幼童經。
首達經。
諸德福田經一卷。
樓炭經六卷。
法句譬喻經四卷。
大方等如來藏經一卷。
右四部，一十二卷。
沙門釋法立，不知何許人也，智道弘拔，悟物為先。於惠帝代，共法炬等於洛陽譯諸德福田等經四部。
優填王經一卷。
前世三轉經一卷。
阿闍世王受決經一卷。
灌洗佛形像經一卷。
恒水經一卷。
頂生王故事經一卷。
求欲經一卷。
苦陰因事經一卷。
瞻婆比丘經一卷。
伏婬經一卷。
數經一卷。
波斯匿王太后崩塵土坌身經一卷。
頻毘娑羅王詣佛供養經一卷。
鴦崛髻經一卷。
難提釋經一卷。
相應相可經一卷。
慢法經一卷。
法海經一卷。
阿闍世王問五逆經一卷。
羅云忍辱經一卷。
佛為年少比丘說正事經一卷。
沙曷比丘功德經一卷。
群牛譬經一卷。
比丘避女惡名欲自殺經一卷。
上見存，已下闕。
福田經一卷。
諸經菩薩名經二卷。
正意經一卷。
明帝釋施經一卷。
樓炭經八卷。
淨飯王般泥洹經一卷。
貧窮老公經一卷。
危脆經一卷。
大蛇譬喻經一卷。
羅漢迦留陀夷經一卷。
爪甲擎土譬經一卷。
衰利經一卷。
眾生未然三界經一卷。
求欲說法經一卷。
羅旬喻經一卷。
遺教法律經三卷。
右四十部，五十卷。
沙門釋法炬，亦未詳氏族，器量高峙，遊化在懷。於惠帝代初與法立同共出經。法立沒後，炬遂自譯優填王等經四十部。
又長房等錄更有諸經，並云炬出，今以皆是別生之經，錄家誤上，今並刪之，如後所述。
時非時經。
魔女聞佛說法得男身經。
大悲比丘本願經。
往古造行經。
舉鉢經。
以金貢太山贖罪經。
調達教人為惡經。
佛降鴦崛魔人民歡喜經。
鴦崛魔歸化經。
韋提希子月夜問夫人經。
福行經。
惡道經。
息恚經。
柔軟經。
受持經。
名稱經。
浮彌經。
飛鳥喻經。
積木燒燃經。
波斯匿王詣佛有五威儀經。
增一阿含經。
普施經。
差摩比丘喻重病經。
佛為比丘說燒頭喻經。
優陀夷坐樹下寂靜調伏經。
佛為比丘說大力經。
四大色身生厭離經。
異信異欲經。
佛為比丘說三法經。
葉喻多少經。
佛為比丘說極深險難處經。
佛為諸比丘說莫思惟世間經。
眾生身穢經。
眼色相繫經。
比丘於色厭離經。
捨諸世務經。
嬰兒喻經。
轉輪聖王七寶現世間經。
向邪違法經。
田夫喻經。
信人者生五種過患經。
少多制戒經。
無始本際經。
羅漢遇瓶沙王經。
尊者瞿低迦獨一思惟經。
人民疾疫受三歸經。
恒水流澍經。
灰河經。
波斯匿王祖母命終經。
鑄金喻經。
木杵喻經。
金師精舍尊者病經。
群羊喻經。
處中行道經。
波斯匿王女命過詣佛經。
比丘問佛名經。
優婆塞命終經。
比丘分衛經。
和難經。
邪業自活經。
比丘各言志經。
和難釋經。
比丘疾病經。
無懼經。
毒草喻經。
毒喻經。
馬喻經。
譬喻六人經。
阿闍世王問瞋恨從何生經。
摩訶比丘經。
調達喻經。
栴檀塗塔經。
無常經。
比丘求證人經。
阿梵和利比丘無常經。
比丘問佛何故捨世學道經。
佛看病比丘不受長者請經。
坐禪比丘命過生天經。
放逸經。
深淺學比丘經。
拘提比丘經。
波利比丘謗梵行經。
北方世利經。
流離王攻釋子經。
信能渡河經。
有眾生三世作惡經。
聰明比丘經。
說法難值經。
調達問佛顏色經。
曉食經。
須河喻經。
魔女下八十九經，並從大經抄出別生，舊錄載，此中除之。
超日明三昧經二卷。
越難經一卷。
右二部，三卷，其本並在。
清信士聶承遠，明解有才，篤志務法，護公出經，多參正文句，兼執筆承旨。後於惠帝代，自譯超日明等經二部。
又長房等錄云：承遠更譯迦葉詰阿難經。此乃雜譬喻抄，非是別翻。又漢世佛調、世高及此承遠三錄俱載，誤之甚也。
無垢施菩薩分別應辯經一卷。
諸菩薩求佛本業經一卷。
文殊師利般涅槃經一卷。
異出菩薩本起經一卷。
三曼陀颰陀羅菩薩經一卷。
菩薩受齋經一卷。
上見存，已下闕。
大方廣菩薩十地經一卷。
菩薩十法住經一卷。
十住經十二卷。
菩薩緣身五十事經一卷。
觀世音受記經一卷。
諸佛要集經二卷。
寂音菩薩願經一卷。
菩薩求五眼法經一卷。
菩薩道行六法經一卷。
菩薩初地經一卷。
菩薩十道地經一卷。
文殊師利與離意女論議經一卷。
菩薩雜行法一卷。
菩薩所行四法一卷。
菩薩宿命經一卷。
文殊師利淨律經一卷。
菩薩戒獨受壇文一卷。
菩薩懺悔法一卷。
右二十四部，三十六卷。
清信士聶道真，即承遠息，父子清悟，皆以度語為業。從武帝太康初至懷帝永嘉末，其間詢稟諮承法護筆受之外，及護歿後，真遂自譯無垢施應辯等經二十四部。誠師護公，真當其稱。頗善文句，辭義分炳。
又長房等錄更有二十九經，亦云道真所出。今以並是別生抄經，故刪之不存也。
菩薩奉施詣塔作願念經。
師子步雷音菩薩問發心經。
菩薩三法經。
自在王菩薩問如來警戒經。
菩薩導示行經。
菩薩初發心時經。
無言菩薩流通法經。
無言菩薩經。
菩薩出要行無礙法門經。
光味菩薩造七寶梯經。
菩薩如意神通經。
菩薩戒自在經。
寂音菩薩問五濁經。
轉輪聖王發心求淨土經。
大雲密藏菩薩問大海三昧經。
溥首童真經。
儒童菩薩經。
波斯匿王欲伐鴦崛魔羅經。
大光明菩薩百四十八願經。
菩薩六法行經。
菩薩本願行品經。
菩薩苦行經。
菩薩訶睡眠經。
菩薩訶家過經。
菩薩戒要義經。
菩薩五法行經。
初發意菩薩行易行法經。
轉輪聖王七寶具足經。
眾經目錄一卷。
又，長房等錄，云優婆塞衛士度，於惠帝代出摩訶般若波羅蜜道行經二卷，云從舊道行中刪改略出。既取舊經刪略，即非梵本別翻，今載別生錄中，此不復存也。
逝童子經一卷。
善生子經一卷。
文殊師利現寶藏經二卷。
十善十惡經一卷。
右四部，五卷。
沙門支法度，未詳何許人，於惠帝代永寧元年辛酉譯逝童子經等四部。
又，僧祐、長房等錄，於惠帝時沙門支敏度合兩支、兩竺四本首楞嚴為八卷。合一支兩竺三本維摩為五卷。既非梵本別翻，復闕其本，故此錄中刪而不載。
時非時經一卷。
右一部，一卷，其本見在。
沙門若羅嚴，外國人也，譯時非時經一部，經後記云：外國法師若羅嚴，手執梵本，口自宣譯，涼州道人于閴城中寫記。房等皆云法炬譯者，謬也。既莫知於帝代，且附西晉錄中。
方等陀羅尼經一卷。
寶嚴經一卷。
五福德經一卷。
右三部，三卷，長房等錄西晉失譯總八部一十五卷，云吳、別二錄，並單注元康年中出，不顯譯人。詳覽群錄，未見指的，所以別件，猶殊失譯。今以餘之五部一十二卷，檢尋群錄，兼閱經文，皆有所憑，即非失譯，具述由委，列之如左：
度世品經六卷。
阿耨達龍王經二卷。
如來祕密藏經二卷。
明相續解脫地波羅蜜經一卷。
弟子學有三輩經一卷。
已後新附此錄：
太子和休經一卷。
薩曇分陀利經一卷。
放鉢經一卷。
菩薩睒經一卷。
長壽王經一卷。
法常住經一卷。
鹹水喻經一卷。
兜調經一卷。
舍衛國王夢見十事經一卷。
玉耶女經一卷。
孝子經一卷。
頞多和多耆經一卷。
普達王經一卷。
佛滅度後棺𣫍葬送經一卷。
鬼子母經一卷。
梵摩難國王經一卷。
迦旃延說法沒盡偈經一卷。
佛治身經一卷。
治意經一卷。
上見存，已下闕。
彌勒當來生經一卷。
失利越經一卷。
異了本生死經一卷。
內藏大方等經一卷。
小阿闍世經一卷。
小須賴經一卷。
目佉經一卷。
彌勒經一卷。
墮藍經一卷。
七事經一卷。
賴吒謣羅經一卷。
歡豫經一卷。
十二死經一卷。
七婦經一卷。
阿難邠坻四時施經一卷。
七車經一卷。
海有八事經一卷。
難等各第一經一卷。
惟留經一卷。
理家難經一卷。
迦留多王經一卷。
梵志闍孫經一卷。
波達王經一卷。
悲心悒悒經一卷。
趣度世道經一卷。
長者威勢經一卷。
癡注經一卷。
調達經一卷。
和達經一卷。
鉢呿沙經一卷。
分八舍利經一卷。
應行律一卷。
悉曇慕二卷。
吉法驗一卷。
口傳劫起盡一卷。
打揵秖法一卷。
右五十五部五十六卷。
梁僧祐錄云：安公錄中失譯經。唯祐錄載，房等並闕。祐載安公失譯總一百四十二經。今以餘八十七部檢尋諸錄，多題譯主。或是別生抄經及人撰傳記，既有所憑，故刪不載。安既不標時代，今且附於晉末。
通前舊失譯經三部三卷，總五十八部五十九卷，並為西晉失源云。
東晉，司馬氏，都建康。
從元帝建武元年丁丑至恭帝元熙二年庚申，凡一十一帝一百四年，緇素十六人，所譯經、律、論并新舊集失譯諸經，總一百六十八部四百六十八卷。
新舊諸失譯經。
大灌頂經十二卷。
大孔雀王神呪經一卷。
孔雀王雜神呪經一卷。
沙門帛尸梨蜜多羅，晉言吉友，西域人，國王之子，當承繼世而以國讓弟，闇軌太伯。既而悟心天啟，遂為沙門。蜜天姿高朗，風神超邁，直爾對之，便卓出於物，況其聰辯言悟者乎！
西晉永嘉中，始到此土，仍過江左，止建初寺。丞相王導一見而奇之，以為吾之徒也，由是名顯。太尉庾元規、光祿周伯仁、太常謝幼璵、廷尉桓茂倫，皆一代名士，見之，終日累歎，披襟致契。導嘗詣蜜，蜜解帶偃伏，悟言神解。時尚書令卞望之亦與蜜致善，須臾望之至，蜜乃斂襟飾容，端坐對之。有問其故，蜜曰：王公風道期人，卞令軌度格物，故其然耳。諸公於是歎其精神灑屬，皆得其所。桓廷尉嘗欲為蜜作目，久之未得，有云：尸梨蜜可謂卓朗。於是桓乃咨嗟絕歎，以為標題之極。
大將軍王處冲時在南夏，聞王、周諸公皆器重蜜，疑以為失鑒，及自見蜜，乃欣振奔至，一面盡虔。王公嘗謂蜜曰：外國有君，一人而已耳。蜜笑而答曰：若使我如諸君，今日豈得在此？當時以為佳對。蜜性高簡，不學晉語。每與諸公言論，雖因傳譯，而神領意解，盡其傳致，以為自然縱拔，非常情所測也。
蜜善持呪術，所向皆驗，時人呼為高座法師。於元帝代譯灌頂等經三部，又授弟子覓歷高聲梵唄，傳響迄今。年八十餘，咸康中卒。諸公聞之，痛惜流涕。蜜常在石子崗東行頭陀，既卒，因葬于此。成帝懷其風，為樹剎塚所。後有關右沙門來遊建康，廼於塚處起寺，陳郡謝琨贊成其業，追旌往事，仍曰高座寺也。
阿閦佛剎諸菩薩學成品經二卷。
方等法華經五卷。
右二部，七卷，其本並闕。
沙門支道根，履味遊方，懷道利物，以成帝咸康元年乙未譯阿閦佛剎等經二部。
採蓮違王上佛授決號妙華經一卷。
陀隣尼鉢經一卷。
摩尼羅亶經一卷。
玄師颰陀所說神呪經一卷。
寂志果經一卷。
鐵城泥梨經一卷。
阿耨風經一卷。
梵志頞羅延問種尊經一卷。
泥犁經一卷。
戒德香經一卷。
四泥黎經一卷。
國王不犁先尼十夢經一卷。
水沫所漂經一卷。
玉耶經一卷。
五苦章句經一卷。
自愛經一卷。
中心經一卷。
見正經一卷。
大魚事經一卷。
阿難七夢經一卷。
呵鵰阿那含經一卷。
新歲經一卷。
比丘聽施經一卷。
佛般泥洹摩訶迦葉赴佛經一卷。
上見存，已下闕。
犢牛經一卷。
孔雀王呪經一卷。
七佛所結麻油述呪經一卷。
大神母結誓呪經一卷。
伊洹法願神呪經一卷。
解日厄神呪經一卷。
六神名神呪經一卷。
檀持羅麻油述神呪經一卷。
麻油述呪經一卷。
摩尼羅亶神呪按摩經一卷。
醫王惟樓延神呪經一卷。
龍王呪水浴經一卷。
十八龍王神呪經一卷。
請雨呪經一卷。
止雨呪經一卷。
嚫水經一卷。
幻師阿夷鄒神呪經一卷。
呪水經一卷。
藥呪經一卷。
呪毒經一卷。
呪時氣病經一卷。
呪小兒經一卷。
呪齒經一卷。
呪牙痛經一卷。
呪眼痛經一卷。
五眼文經一卷。
離欲優婆塞優婆夷戒文一卷。
罪業報應經一卷。
八師經一卷。
蓱沙王五願經一卷。
義足經二卷。
十善十惡經一卷。
治禪法經一卷。
梵天策數經一卷。
諸天地經一卷。
十誦比丘戒本一卷。
三百六十戒三部合異二卷。
右六十一部，六十三卷。
沙門竺曇無蘭，晉云法正，西域人也。以孝武帝太元六年辛巳至太元二十年乙未，於楊都謝鎮西寺譯採蓮違王等經六十一部，見長房錄。
又，長房等錄更有四十八經，亦云法正所譯。今以並是別生抄經，或是疑偽，故並刪之，如後所述。
救護身命經。
諸天問如來警戒不可思議經。
見水世界經。
龍王結願五龍神呪經。
大將軍神呪經。
無吾我經。
彌蘭經。
摩天國王經。
阿難念彌經。
賢劫千佛名經。
三十七品經。
三十三天園觀經。
比丘成就五法入地獄經。
學人亂意經。
佛為比丘說大熱地獄經。
釋提桓因詣目連放光經。
目連見大身眾生燃鐵纏身經。
見一眾生舉體糞穢塗身經。
眾生頂有鐵磨盛火熾然經。
羅婆鳥為鷹所捉經。
十法成就惡業入地獄經。
蛇行法經。
比丘浴遇天子放光經。
天於修羅欲鬪戰經。
天帝釋受戒經。
比丘問佛釋提桓因因緣經。
四天王按行世間經。
佛見梵天頂經。
帝釋慈心戰勝經。
天神禁寶經。
阿育王供養道場樹經。
勸行有證經。
戒相應法經。
禪思滿足經。
野鷄經。
鼈獼猴經。
蠱狐烏經。
弟子命過經。
驢駝經。
拘薩羅國烏王經。
孔雀經。
夫婦經。
群牛千頭經。
集修行士經。
暴象經。
地獄眾生相害經。
赤觜烏喻經。
阿難多洹羅云母經。
中阿含經六十卷。
增壹阿含經五十一卷。
阿毘曇心論四卷。
三法度論二卷。
教授比丘尼法一卷。
右五部，一百一十八卷。
沙門瞿曇僧伽提婆，晉言眾天，或云提和，音訛故也，罽賓國人。入道修學，遠訪明師，學通三藏，多所誦持，尤善阿毘曇心，洞其纖旨。常誦三法度，晝夜嗟味，以為道之府也。為人俊朗有深鑒，儀止溫恭，務在誨人，恂恂不怠。符秦建元中，來入長安，宣流法化，譯論二部，備於秦錄。
後以晉孝武帝世太元十六年辛卯，遊化江左。先是廬山慧遠法師翹勤妙典，廣集經藏，虛心側席，延望遠賓。聞其至止，即請入廬岳。即以其年，請出阿毘曇心及三法度等。提婆乃於般若臺手執梵文，口宣晉語，去華存實，務盡義本，今之所傳，蓋其文也。
至安帝隆安元年丁酉，來遊建康，晉朝王公及風流名士，莫不造席致敬。時尚書令、衛軍東亭侯琅瑘王珣雅有信慧，荷持正法，建立精舍，廣招學眾。提婆既至，珣即延請，仍於其舍講阿毘曇，名僧畢集。提婆宗致既精，詞旨明析，振發義奧，眾咸悅悟。其冬，珣集義學沙門釋慧持等四十餘人，更請提婆，於其寺譯中、增二阿含。罽賓沙門僧伽羅叉執梵本，提婆翻為晉言，至來夏方訖。豫州沙門道慈筆受，吳國李寶、唐化共書。提婆於廬山、建康二處，共出五部一百一十八卷。
提婆歷遊華戎，備悉風俗，從容機警，善於談笑。其道化聲譽，莫不聞焉，後不知所終。
十二遊經一卷。
右一部，一卷，其本見在。
沙門迦留陀伽，晉言時水，西域人。弘喻有方，懷道遊國。以孝武帝太元十七年壬辰，譯十二遊經一部。
益意經三卷。
右一部三卷，本闕。
沙門康道和，戒德有儀，軌範群物，以孝武帝太元二十一年景申，譯益意經一部。
大方廣佛華嚴經六十卷。
出生無量門持經一卷。
大方等如來藏經一卷。
觀佛三昧海經十卷。
摩訶僧祇律四十卷。
僧祇比丘戒本一卷。
達摩多羅禪經二卷。
文殊師利發願經一卷。
新無量壽經二卷。
菩薩本業經一卷。
淨六波羅蜜經一卷。
方便心論一卷。
過去因果經四卷。
右一十三部，一百二十五卷。
沙門佛陀跋陀羅，晉言覺賢，本姓釋氏，迦維羅衛國人，甘露飯王之苗裔也。祖父達摩提婆，嘗商旅於北天竺，因而居焉。父達摩修利耶，少亡。賢三歲孤，與母居。五年，復喪母，為外氏所養。從祖鳩摩利聞其聰敏，兼悼其孤露，乃迎還，度為沙彌。至年十七，與同學數人俱以習誦為業，眾皆一月，賢一日誦畢。其師歎曰：賢一日敵三十夫也。及受具戒，修行精勤，博學群經，多所通達，少以禪律馳名。甞與同學僧伽達多共遊罽賓，同處積載，達多雖服其才明，而未測其人也。後於密室閉戶坐禪，忽見賢至，驚問何來，答云：暫至兜率，致敬彌勒。言訖便隱。達多知是聖人，未測深淺。後屢見賢神變，乃敬心祈問，方知得不還果。
常欲遊方弘化，備觀風俗，會有秦僧智嚴西至罽賓，覩法眾清朗，僧乃慨然東顧，曰：我之同輩，斯有道志，而不遇真匠，發悟莫由。即諮訊國眾：孰能流化東土？僉云：有佛陀跋陀者，出生天竺那呵梨城，族姓相承，世遵道學。其童齓出家，已通解經論，少受業於大禪師佛大先。先時亦在罽賓，乃謂嚴曰：可以振維僧徒，宣授禪法者，佛陀跋陀其人也。嚴既要請苦至，賢遂愍而許焉。於是捨眾辭師，裹糧東逝，涉驟三載，綿歷寒暑，既度葱嶺，路經六國，國主矜其遠化，並傾懷資俸。至交阯，乃附舶循海而行。經一島下，賢以手指山曰：可止於此。舶主曰：客行惜日，調風難遇，不可停也。行二百餘里，忽風轉吹，舶還向島下。眾人方悟其神，咸師事之，聽其進止。後遇便風，同侶皆發，賢曰：不可動。舶主乃止。既而有先發者，一時覆敗。後於闇夜之中，忽令眾舶俱發，無肯從者，賢自起收纜，唯一舶獨發，俄爾賊至，留者悉被抄害。
頃之，至青州東萊郡，聞鳩摩羅什在長安，即往從之。什大欣悅，共論法相，振發玄微，多所悟益。因謂什曰：君所釋不出人意，而致高名，何耶？什曰：吾年老故耳，何必能稱美談？什每有疑義，必共諮決。
時秦主姚興專志經法，供養三千餘僧，並往來宮闕，盛修人事。唯賢守靜，不與眾同。後語弟子云：我昨見本鄉有五舶俱發。既而弟子傳告外人，關中舊僧咸以為顯異惑眾。又賢在長安，大弘禪業，四方樂靜者，並聞風而至，但染學有淺深，得法有濃淡，澆偽之徒，因而詭滑。有一弟子因少觀行，自言得阿那含果。賢未即檢問，遂致流言，大被謗讟，將有不測之禍，於是徒眾或藏名潛去，或踰牆夜走，半日之中，眾散殆盡，賢乃夷然，初不介意。
時舊僧僧䂮、道恒等謂賢曰：佛尚不聽說己所得法，先言五舶將至，虛而無實。又門徒誑惑，互起同異，既於律有違，理不同止。宜可時去，勿得久留。賢曰：我身若流萍，去留甚易。但恨懷抱未伸，以為慨然耳。於是與弟子慧觀等四十餘人俱發，神志從容，初無異色，識真者咸共歎惜，白黑送者數千人。姚興聞去悵恨，乃謂道恒曰：佛賢沙門挾道來遊，欲宣遺教，緘言未吐，良用深慨。豈可以一言之咎，令萬夫無導？因勅令追之。賢謂使曰：誠知恩旨，無預聞命。於是率侶宵征，南指廬岳。
沙門惠遠素欽風德，乃遣使入關，致書祈請。後至廬岳，忻然如舊。遠以賢之被擯，過由門人，若懸記五舶，止說在同意，亦於律無犯。乃遣弟子曇邕致書姚主及關中眾僧，解其擯事，遠乃請出禪數諸經。賢志在遊化，居無求安，停山歲許，復西適江陵，遇外國舶主，既而訊訪，果是天竺五舶，先所見者也。傾境士庶，競來禮事，其有奉施，悉皆不受。持鉢分衛，不問豪賤。
時陳郡袁豹為宋武帝太尉長史，宋武南討劉毅，豹隨府屆于江陵，賢將弟子慧觀詣豹乞食。豹素不敬信，待之甚薄，未飽辭退。豹曰：似未足，且復小留。賢曰：檀越施心有限，故今所設已罄。豹即呼左右益飯，飯果盡，豹大慚愧。既而問慧觀曰：此沙門何如人？觀曰：德量高邈，非凡所測。豹深歎異，以啟太尉。太尉請與相見，甚崇敬之，資供備至。俄而太尉還都，請與俱歸，安止道場寺。賢儀軌率素，不同華俗，而志韻清遠，雅有淵致。楊都法師僧弼與名德沙門寶林書曰：鬪場禪師甚有天心，便是天竺王、何，風流人也。其見稱如此。
先是沙門支法領於于闐國得華嚴梵本三萬六千偈，未有宣譯。到義熙十四年，吳郡內史孟顗、右衛將軍褚叔度即請賢為譯匠。乃手執梵文，共沙門法業、慧嚴、慧義等百有餘人，於道場寺譯出。詮定文旨，會通華戎，妙得經體，故道場寺猶有華嚴堂焉。
又沙門法顯於天竺所得僧祇梵本，復請賢譯。賢從安帝隆安二年戊戌，訖宋永初二年辛酉，於楊都、廬山二處，譯華嚴等經總一十三部，並究其幽旨，妙盡文意。賢以宋元嘉六年泥洹，春秋七十有一矣。又，僧祐、長房二錄復云賢出新微密持經，即出生無量門持經是，不合雙載。對彼支謙先譯，故加新字。又有菩薩十住及本業經，此之二經，並是華嚴別品。覺賢既譯大部，不合別出此經。其本業一經，周入藏錄有，未見其本，且復存之。十住一經，刪之不立也。
雜問律事二卷。
右一部，二卷，本闕。
沙門曇摩，晉翻云法，善於律學，以安帝隆安四年庚子三月二日，於楊都尚書令王法度精舍，沙門釋僧遵等二十餘德請譯雜問律事，序具卷首，明佛法僧物互相交涉，分齊差殊甚要，須善防護。
十誦律毘尼序三卷。
雜問律事二卷。
右二部，五卷。
沙門卑摩羅叉，晉云無垢眼，罽賓國人，沈靜有志力。出家履道，苦節成務，為人眼青，時亦號為青眼律師。先在龜茲弘闡律藏，四方學者，競往師之，鳩摩羅什時亦預焉。及龜茲陷沒，乃避地烏纏。頃之，聞什在長安大弘經藏，叉欲使毘尼勝品復洽東國，於是杖錫流沙，冒險東入，以姚秦弘始八年達自關中。什以師禮敬待，叉亦以遠遇欣然。
及羅什棄世，叉以安帝義熙年中，乃出遊關左，逗于壽春，止石㵎寺，律徒雲聚，盛闡毘尼。羅什所譯十誦，五十八卷，最後一誦，謂明受戒法及諸成善法事，逐其義要，名為善誦。叉後改善誦為毘尼誦，故猶二名存焉。復出三卷律序，置之於後，總成六十一卷。頃之，南適江陵，於辛寺夏坐，開講十誦。既通晉言，善相領納，無作妙本，大闡當時。析文求理者，其聚如林。明條知禁者，數亦殷矣。律藏大弘，叉之力也。後出雜問律事二卷，道場慧觀筆受，叉養德好閑，棄諠離俗。其年冬，復還壽春石㵎，卒於寺焉，春秋七十有七。
大般泥洹經六卷。
大般涅槃經三卷。
雜藏經一卷。
僧祇比丘尼戒本一卷。
歷遊天竺記傳一卷。
雜阿毘曇心十三卷。
佛遊天竺記一卷。
右七部，二十六卷。
沙門釋法顯，本姓龔，平陽武陽人也。顯有三兄，齠年次喪，其父恐懼，及顯數歲，便放出家。居數年，病篤欲死，因送還寺，信宿便差，不肯復歸。母欲見之，不能得，為立小屋於門外，以擬去來。十歲遭父憂，叔父以其母寡獨不立，逼使還俗，顯曰：本不以有父而出家也，正欲遠塵離俗，故入道耳。叔父善其言，乃止。頃之，母喪，至性過人。葬事既畢，仍即還寺。嘗與同學數十人於田中刈稻，時有飢賊，欲奪其穀，諸沙彌悉奔走，唯顯獨留，語賊曰：若欲須穀，隨意所取，但君等昔不布施，故此生飢貧。今復奪人，恐來世彌甚。貧道預為君憂，故相語耳。言訖即還，賊棄穀而去。眾僧數百人，莫不歎服。及受大戒，志行明潔，儀軌整肅，常慨經律舛闕，誓志尋求。
以安帝隆安三年，與同學慧景、道整、慧應、慧嵬等發自長安，西度沙河。上無飛鳥，下無走獸，四顧茫茫，莫測所之，唯視日以准東西，人骨以標行路耳。屢有熱風惡鬼，遇之必死，顯任緣委命，直過險難。有頃，至葱嶺，嶺冬夏積雪，有惡龍吐毒，風雨沙礫，山路艱危，壁立千仞。昔有人鑿石通路，傍施梯道，凡度七百餘梯。又躡懸絙過河數十餘處，皆漢時張騫、甘父所不至也。次度小雪山，遇寒風暴起，慧景噤戰不能前，語顯云：吾其死矣，卿可時去，勿得俱殞。言絕而卒。顯撫之泣曰：本圖不果，命也奈何！復自力孤行，遂過山險。凡所經歷三十餘國。
至北天竺，次往中國，未至王舍城三十餘里，有一寺，逼暮仍停。明旦，顯欲詣耆闍崛山，寺僧諫曰：路甚艱險，且多黑師子，亟經噉人，何由可至？顯曰：遠涉數萬，誓到靈鷲。身命不期，出息非保。豈可使積年之誠，既至而廢耶？雖有險難，吾不懼也。眾莫能止，乃遣兩僧送之。顯既至山中，日將曛夕，遂欲停宿，兩僧危懼，捨之而還。顯獨留山中，燒香禮拜，翹感舊跡，如覩聖儀。至夜，有三黑師子來蹲顯前，舐脣搖尾。顯誦經不輟，一心念佛。師子乃低頭下尾，伏顯足前，顯以手摩之，呪曰：汝若欲相害，待我誦竟。若見試者，可便退去。師子良久乃去。明晨還反，路窮幽深，榛木荒梗，禽獸交橫，止有一徑通行而已。未至里餘，忽逢一道人，年可九十，容服麁素而神氣俊遠。顯雖覺其韻高，而不悟是神人。須臾進前，逢一年少道人，顯問曰：向耆年是誰耶？答曰：頭陀弟子大迦葉也。顯方惋慨良久。既至山前，有一大石橫塞室口，遂不得入，顯乃流涕致敬而去。
又至迦施國，精舍裏有白耳龍，每與眾僧約，令國內豐熟，皆有信效。沙門為起龍舍，并設福食。每至夏坐訖日，龍輒化作一小蛇，兩耳悉白，眾咸識是龍，以銅盂盛酪，置於其中，從上坐至下行之，似若問訊，遍乃化去。年輒一出，顯亦親見此龍。
後却至中天竺，於摩竭提巴連弗邑阿育王塔南天王寺得摩訶僧祇律，又得薩婆多律抄、雜阿毘曇心、綖經、方等泥洹等經。顯留三年，學梵書梵語，躬自書寫。
於是持經像寄附商客，到師子國。顯同旅十餘，或留或亡，顧影唯己，常懷悲慨。忽於玉像前，見商人以晉地一白團扇供養，不覺悽然下淚。停二年，復得彌沙塞律、長雜二阿含及雜藏本，並漢土所無。
其師子國中有佛齒，每年三月，彼之國王預前十日莊嚴白象，遣一貴重辯說智臣，著王衣裳，象上擊鼓，大聲唱言：如來在世四十五年，說法度人無量億數，眾生緣盡，乃般泥洹。自爾已來一千四百九十七載，世間長昏，眾生可愍。却後十日，佛齒當出無畏精舍，可辦香華，各來供養。時正當晉義熙元年。計從義熙元年太歲乙巳，至今開元十八年歲次庚午，便成一千八百二十二載矣。
既而附商人大舶，循海東還。舶有二百許人，值大暴風，舶壞水入。眾人惶怖，即取雜物棄之。顯恐商人棄其經像，唯一心念觀世音及歸命漢土眾僧。舶任風而去，得無傷壞。行九十日，達耶婆提國。停五月，復隨他商侶，東趣廣州。舉帆月餘日，夜忽大風，合舶震懼，眾共議曰：坐載此沙門，使我等狼狽。不可以一人故，令一眾俱亡。欲推棄之。法顯檀越厲聲訶商人曰：汝若下此沙門，亦應下我。不爾，便當見殺。漢地帝王奉佛敬僧，我至彼告王，必當罪汝。商人相視失色，僶俛而止。既水盡糧竭，唯任風隨流。忽至岸，見藜藋菜依然，知是漢地，但未測何方。即乘小船入浦尋村，遇獵者二人，顯問：此何地耶？獵人曰：是青州長廣郡牢山南岸。獵人還，以告太守李嶷。嶷素敬信，忽聞沙門遠至，躬自迎勞，顯持經像隨還。
頃之，欲南歸，時刺史請留過冬，顯曰：貧道投身於不反之地，志在弘通，所期未果，不得久停。遂南造建康，於道場寺就外國禪師佛陀跋陀羅譯大般泥洹經等六部，撰遊天竺傳一卷。顯既出大泥洹經，流布教化，咸使見聞。有一家失其姓名，居近楊都朱雀門，世奉正化，自寫一部，讀誦供養。無別經室，與雜書共屋。後風火忽起，延及其家，資物皆盡，唯泥洹經儼然具存，煨燼不侵，卷色無異。楊都共傳，咸稱神妙。
後到荊州，卒于辛寺，春秋八十有六，眾咸慟惜焉。
菩薩十住經一卷。
寶如來三昧經二卷。
大智度經四卷。
普門品經一卷。
阿述達經一卷。
如幻三昧經二卷。
彌勒所問本願經一卷。
十地經一卷。
維摩詰經四卷。
無所悕望經一卷。
浮光經一卷。
如來獨證自誓三昧經一卷。
普賢觀經一卷。
瓔珞經十二卷。
照明三昧經一卷。
禪經四卷。
法沒盡經一卷。
菩薩正齋經一卷。
威革長者六向拜經一卷。
指鬘經一卷。
所欲致患經一卷。
五蓋疑結失行經四卷。
分衛經一卷。
右二十三部，四十五卷。
沙門祇多蜜，或云祇蜜多，晉云謌友，西域人。識性通敏，聰達宏遠，志存弘化，無憚遠遊。爰於晉代譯菩薩十住等經二十三部，諸錄盡云祇多蜜晉世譯，未詳何帝。若非咸洛，應是江南一部，見僧祐錄。房云已外並彰雜別諸錄。
又有寶施女經、摩調王經，既是別生，刪之不錄。
大乘方便經三卷。
請觀世音菩薩消伏毒害陀羅尼呪經一卷。
咸革長者六向拜經一卷。
右三部，五卷。
居士竺難提，晉翻云喜，西域人，志道無倦，履遠能安。解悟幽旨，言通晉俗。以恭帝元熙元年己未爰暨宋世譯大乘方便經等三部。
無量壽至真等正覺經一卷。
右一部，一卷，本闕。
沙門竺法力，西域人，業行清高，智道崇峙。善通方語，妙稱經微。以恭帝元熙元年己未二月，譯無量壽至真等正覺經一部。
日難經一卷。
萍沙王五願經一卷。
迦葉結集戒經一卷。
右三部，三卷，其本並闕。
沙門釋嵩公，或云高公，於晉末譯日難等經三部。群錄並云晉末，不知何帝之年。
迦葉禁戒經一卷。
右一部，一卷，本闕。
沙門釋退公，譯迦葉禁戒經一部，云於晉未，詳何帝之年。
佛開解梵志阿颰經一卷。
右一部，一卷，本闕。
沙門釋法勇，譯梵志阿颰經一部，云晉末出，亦未詳何帝之年。
陀羅尼章句經一卷。
大乘經闕本。賢聖集見在。
那先比丘經二卷。
右二部，三卷。長房等錄東晉失譯，總有五十三部五十七卷，今除二部三卷之外，餘五十一部五十四卷，並是房錄上或後漢失譯錄中已載之者及有譯人別生經等，委列如左：
觀無量壽佛經。
三世三千佛名經。
千佛因緣經。
五十三佛名經。
八部佛名經。
十方佛名經。
賢劫千佛名經。
稱揚百千佛名經。
南方佛名經。
滅罪得福佛名經。
比丘諸禁律經。
摩訶僧祇律比丘要集。
優波離問佛經。
沙彌威儀比丘尼十戒經。
受十善戒經。
沙彌尼戒經。
賢者五戒經。
優婆塞威儀經。
波若得經。
觀世樓炭經。
般舟三昧念佛章經。
庾伽三摩斯經。
禪要訶欲經。
七佛所結麻油述呪。
五龍呪毒經。
齲齒呪。
七佛安宅神呪。
安宅呪。
三歸五戒帶佩護身呪經。
七萬二千神王護比丘呪經。
十二萬神王護比丘尼呪經。
百結神王護身呪經。
宮宅神王守鎮左右經。
塚墓因緣四方神呪經。
伏魔封印大神呪經。
魔尼羅亶大神呪經。
召五方龍攝疫毒神呪經。
梵天神策經。
普廣經。
遺教三昧經二卷。
阿那含經二卷。
未曾有因緣經二卷。
禪定方便次第法經。
七佛神呪。
賢者五福經。
摩尼羅亶神王呪案摩經。
本行六波羅蜜經。
優婆塞五戒經。
三歸五戒神王名經。
定意三昧經。
已下新附此錄：
決定毘尼經一卷。
彌勒來時經一卷。
稻芉經一卷。
造立形像福報經一卷。
報恩奉盆經一卷。
師子奮迅菩薩所問經一卷。
華聚陀羅尼呪經一卷。
六字呪王經一卷。
善法方便陀羅尼經一卷。
金剛祕密善門陀羅尼經一卷。
菩薩本行經三卷。
七佛所說神呪經四卷。
薩羅國經一卷。
般泥洹經二卷。
緣本致經一卷。
古來世時經一卷。
梵志計水淨經一卷。
三歸五戒慈心厭離功德經一卷。
箭喻經一卷。
食施獲五福報經一卷。
滿願子經一卷。
摩鄧女解形中六事經一卷。
餓鬼報應經一卷。
得道梯橙錫杖經一卷。
僧護經一卷。
護淨經一卷。
木槵子經一卷。
無上處經一卷。
盧志長者因緣經一卷。
五王經一卷。
沙彌十戒法并威儀一卷。
沙彌尼離戒文一卷。
舍利弗問經一卷。
五百問事經一卷。
阿育王譬喻經一卷。
撰集三藏及雜藏傳一卷。
彌勒作佛時事經一卷。
道樹三昧經二卷。
右三十八部，四十五卷。
前三十六部四十二卷，並是入藏見經，莫知譯主。諸失譯錄，闕而未書，似是遠代之經，故編於晉末，庶無遺漏焉。
通前舊失譯經二部三卷，總四十部四十八卷，並為東晉失源云。
秦，符氏，都長安。
起符健皇始元年辛亥，至符登太初九年甲午，凡經五主四十四年，沙門六人，所譯經、律、論等總一十五部，合一百九十七卷。
十誦比丘戒本一卷。
比丘尼大戒一卷。
教授比丘尼二歲壇文一卷。
右三部，三卷，其本並闕。
沙門曇摩持，或云侍，秦言法慧，或云法海，西域人。善持律藏，妙入契經。以符堅建元三年丁卯、四年戊辰，於長安譯十誦戒本等三部，竺佛念傳語，慧常筆受。安公僧戒序云：佛念寫其梵文，道賢為譯，慧當筆受。其比丘尼戒，僧祐錄云：晉簡文帝時沙門僧純於西域拘夷國得梵本，到關中，令佛念、曇摩持、慧常共出。謹按長房等錄，皆以慧常為其譯主，與曇摩持、竺佛念共譯。今以秦僧慧常元不遊於天竺，常雖共出尼戒，執本乃是曇摩，佛念傳譯，常為筆受。與其僧戒何別？此乃別標慧常，推校本末，事乃分明，常為助翻，曇摩為主，故入曇摩之錄，慧常不別存焉。
四阿含暮抄解二卷。
右一部，二卷，其本見在。
沙門鳩摩羅佛提，秦言童覺，西域人。以符堅建元十八年壬午八月，於鄴寺譯阿含暮抄一部，冬十一月乃訖。佛提執梵本，佛念、佛護譯為秦文，沙門僧導、僧叡、曇究筆受。
尊婆須蜜菩薩所集論十卷。
鞞婆沙論十四卷。
僧伽羅剎所集經三卷。
右三部，二十七卷，其本竝在。
沙門僧伽跋澄，或云跋橙，秦言眾現，罽賓國人，毅然有淵懿之量，歷尋名師，修習精詣。博覽眾典，特善數經。暗誦毘婆沙，貫其妙旨。常浪志遊方，觀風弘化。符堅建元之末，來入關中。先是大乘之典未廣，禪數之學甚盛，既至長安，咸稱法匠焉。堅祕書郎趙政，字文業，博學有才，崇仰大法，甞聞外國宗習毘婆沙，而跋澄諷誦，乃四事禮供，請譯梵文。澄以建元十七年辛巳至二十一年乙酉，共名德法師釋道安等，譯婆須蜜等三部。涼州沙門竺佛念、外國沙門佛圖羅剎傳語，沙門敏智、慧嵩、祕書郎趙文業筆受，安公、法和對共校定。跋澄戒德整峻，虛靖離俗，關中僧眾，則而像之，後不知所終。
佛圖羅剎，不知何國人，德業純粹，該覽經典，久遊中土，善達秦言。其宣譯梵文，見稱當世。祐等群錄，並云鞞婆沙論，僧伽提婆譯。今准安公論序云，僧伽跋澄譯。今准論序為正。祐等群錄復云跋澄譯雜阿毘曇毘婆沙論十四卷者，即鞞婆沙論是也。
摩訶般若波羅蜜鈔經五卷。
右一部，五卷，其本見在。
沙門曇摩蜱，秦言法愛，印度人。器宇明敏，志存弘喻。以符堅建元十八年壬午，譯般若鈔經一部，佛護譯傳，慧進筆受，安公校定，共傳云與大品、放光、光讚同本者，或恐尋之未審也。
阿毘曇八揵度論三十卷。
阿毘曇心十六卷。
右二部，四十六卷。
沙門僧伽提婆，秦言眾天，罽賓國人，姓瞿曇氏，以符堅建元十九年癸未遊於長安。沙門法和請令翻譯，起十九年，訖建元末，出八揵度等論二部。
涼州沙門竺佛念譯傳，慧力、僧茂筆受，法和理其指歸，安公製序。後以晉孝武帝太元十六年，遊於廬山，及往建康，更出經論，具如晉錄所顯。
中阿鋡經五十九卷。
增壹阿鋡經五十卷。
三法度論二卷。
僧伽羅剎集二卷。
阿育王息壞目因緣經一卷。
右五部，一百一十四卷。
沙門曇摩難提，秦言法喜，兜佉勒國人。髫年離俗，聰慧夙成。研諷經典，以專精致業。遍觀三藏，闇誦中、增二阿含。博識洽聞，靡所不練。是以國內遠近咸共推服。少而觀方，遍涉諸國，常謂弘法之體，宜宣布未聞，故遠冒流沙，懷寶東遊，以符堅建元二十年至于長安。難提學業既優，道聲甚盛，符堅深見禮接，厚致供施。先是，中土群經未有四含，堅侍臣武威太守趙政，志深法藏，乃與安公共請出經。政於長安城內集義學僧，寫出二含梵本，方始翻譯，佛念傳語，慧嵩筆受，提以符堅建元二十年甲申至姚萇建初六年辛卯，譯中含等經五部。提後還西域，不知所終。
秦，姚氏，都常安。
起姚萇白雀元年甲申，至姚泓永和三年丁巳，凡經三主三十四年，沙門五人，所出經、律、論等總九十四部合六百二十四卷。
十住斷結經十卷。
菩薩瓔珞經十二卷。
菩薩處胎經五卷。
中陰經二卷。
菩薩瓔珞本業經二卷。
鼻奈耶律十卷。
出曜經二十卷。
上見在，已下闕。
持人菩薩經三卷。
大方等無相經五卷。
菩薩普處經三卷。
十誦比丘尼戒所出本末一卷。
王子法益壞目因緣經一卷。
右一十二部，七十四卷。
沙門竺佛念，涼州人，弱年出家，志業清堅。外和內朗，有通敏之鑒。諷習眾經，粗涉外典，其蒼雅詁訓，尤所明練。少好遊方，備觀風俗。家世西河，洞曉方語，華戎音義，莫不兼釋，故義學之譽雖闕，洽聞之聲甚著。
符氏建元年中，有曇摩持、鳩摩羅佛提、僧伽跋澄、提婆難提等來入長安，安公、趙政等請出眾經。當時名德，莫能傳譯，眾咸推念，以為明匠。自安高、支謙之後，莫踰於念。在符、姚二代，為譯人之宗，故關中僧眾，咸共嘉焉。念於符、姚二代，自譯十住斷結等經一十二部。後遘疾卒于常安。遠近白黑，莫不歎惜。
摩訶般若波羅蜜經四十卷。
小品般若波羅蜜經十卷。
金剛般若波羅蜜經一卷。
仁王護國般若波羅蜜經二卷。
摩訶般若波羅蜜大明呪經一卷。
菩薩藏經三卷。
善臂菩薩經二卷。
須摩提菩薩經一卷。
自在王菩薩經二卷。
莊嚴菩提心經一卷。
十住經四卷。
妙法蓮華經八卷。
維摩詰所說經三卷。
大樹緊那羅王所問經四卷。
集一切福德三昧經三卷。
思益梵天所問經四卷。
持世經四卷。
諸法無行經二卷。
阿彌陀經一卷。
彌勒成佛經一卷。
彌勒下生經一卷。
文殊師利問菩提經一卷。
孔雀王呪經一卷。
首楞嚴三昧經三卷。
不思議光菩薩所問經一卷。
華手經十三卷。
佛垂般涅槃略說教誡經一卷。
千佛因緣經一卷。
梵網經二卷。
佛藏經四卷。
清淨毘尼方廣經一卷。
大智度論一百卷。
中論四卷。
十二門論一卷。
百論二卷。
十住毘婆沙論十四卷。
大莊嚴經論十五卷。
發菩提心論二卷。
放牛經一卷。
海八德經一卷。
禪祕要經三卷。
燈指因緣經一卷。
十誦比丘戒本一卷。
成實論二十卷。
坐禪三昧經三卷。
菩薩訶色欲法一卷。
禪法要解二卷。
思惟要略法一卷。
雜譬喻經一卷。
馬鳴菩薩傳一卷。
龍樹菩薩傳一卷。
提婆菩薩傳一卷。
已上見存，已下闕本。
法界體性無分別經二卷。
大善權經二卷。
大方等大集經三十卷。
大方等頂王經一卷。
阿闍世經二卷。
睒本起經一卷。
請觀世音經一卷。
寶網經一卷。
稱揚諸佛功德經三卷。
觀普賢菩薩經一卷。
未曾有因緣經二卷。
賢劫經七卷。
善信摩訶神呪經二卷。
持地經一卷。
觀佛三昧經一卷。
菩薩戒本一卷。
文殊悔過經一卷。
舍利弗悔過經一卷。
十住論十卷。
檢諸罪福經十卷。
十二因緣觀經一卷。
婆藪盤豆傳一卷。
右七十四部，三百八十四卷。
沙門鳩摩羅什，秦言童壽，天竺人也，家世國相。什祖父達多，倜儻不群，名重於國。父鳩摩炎，聰明有懿節。將嗣相位，乃辭避出家，東度葱嶺。龜茲王聞其棄榮捨俗，甚敬慕之，自出郊迎，請為國師。王有妹，年始二十，才悟明敏，過目必能，一聞則誦。且體有赤黶，法生智子，諸國娉之，並不行。及見炎，心欲當之。王聞大喜，逼以妻焉，遂生於什。
什之在胎，其母慧解倍常，往雀梨大寺聽經，忽自通天竺語，難問之辭，必窮淵致，眾咸歎異。有羅漢達摩瞿沙曰：此必懷智子。為說舍利弗在胎之證。既而生什，岐嶷若神。什生之後，還忘前語。頃之，其母出家修道，學得初果。什年七歲，亦俱出家，從師受經，日誦千偈，偈有三十二字，凡三萬二千言。誦毘曇既過，師授其義，即自通解，無幽不暢。時龜茲國人以其母王女，利養甚多，乃携什避之。
什年九歲，進到罽賓，遇名德法師槃頭達多，即罽賓王之從弟也，淵粹有大量，三藏九部，莫不縷貫，亦日誦千偈，名播諸國。什既至，仍師事之，遂誦雜藏、中長二阿含，凡四百萬言。達多每與什論議，深推服之。聲徹於王，王即請入，集外道論師共相攻難。言氣始交，外道輕其幼稚，言頗不順。什乘其隙而挫之，外道折服，愧惋無言。王益敬異，日給鵝腊一雙，粳麵各三斗，酥六升，此外國之上供也。所住寺僧，乃差大僧五人，沙彌十人，營視灑掃，有若弟子。其見尊崇如此。
至年十二，其母携還龜茲，至月氏北山，有一羅漢，見而異之，謂其母言：常當守護此沙彌。若至三十五不破戒者，當大興佛法，度無數人，與優波毱多無異。若戒不全，無能為也，正可才明俊詣法師而已。
什進到沙勒國，頂戴佛鉢，心自念言：鉢形甚大，何其輕耶？即重不可勝，失聲下之。母問其故，答曰：我心有分別，故鉢有輕重耳。什於沙勒國誦阿毘曇、六足諸門、增一阿含。
及還龜茲，名蓋諸國。時龜茲僧眾一萬餘人，疑非凡夫，咸推而敬之，莫敢居上。由是不預燒香之次，遂博覽四韋陀、五明諸論。外道經書，陰陽、星算，莫不究曉。妙達吉凶，言若符契。為性率達，不厲小檢，修行者頗非之，什自得於心，未嘗介意。後從卑摩羅叉學十誦律，又從須利耶蘇摩諮稟大乘，乃歎曰：吾昔學小乘，譬人不識金，以鍮石為妙矣。於是廣求義要，誦中、百二論及十二門等。
有頃，什母辭往天竺，謂龜茲王白純曰：汝國尋衰，吾其去矣。行至天竺，進登三果。什母臨去，謂什曰：方等深教，應大闡真丹。傳之東土，唯爾之力。但於自身無利，其可如何？什曰：大士之道，利彼亡軀。若必使大化流傳，洗悟矇俗，雖復身當鑪鑊，苦而無恨。於是留住龜茲，止王新寺，得大品經，始就披讀，魔來蔽文，唯見空牒。什知魔所為，誓心逾固。魔去字顯，仍誦習之。後於雀梨大寺讀大乘經，忽聞空中語曰：汝是智人，何以讀此？什曰：汝是小魔，宜時速去。我心如地，不可轉也。停住二年，廣誦大乘經論，洞其祕奧。龜茲王為造金師子座，以大秦錦褥鋪之，令什陞而說法。
後往罽賓，為其師槃頭達多具說一乘妙義。師感悟心服，即禮什為師，言：我是和上小乘師，和上是我大乘師矣。西域諸國，服什神俊，咸共崇仰。每至講說，諸王長跪座側，命什踐而登焉。其見重如此。
什道震西域，聲被東國，符氏建元十三年歲次丁丑正月，太史奏有星見外國分野，當有大德智人入輔中國。堅素聞什名，乃悟曰：朕聞西域有鳩摩羅什，將非此耶？十九年，堅遣驍騎將軍呂光等率兵七萬，西伐龜茲及烏耆諸國。臨發，謂光曰：聞彼有鳩摩羅什，深解法相，善閑陰陽，為彼學之宗，朕甚思之。若剋龜茲，即馳驛送什。光軍未至，什謂其王白純曰：國運衰矣，當有勍敵。日下人從東方來，宜恭承之，勿抗其鋒。純不從而戰，光遂破龜茲，殺純獲什。
光性疎慢，未測什智量，見其年尚少，乃凡人戲之。什被逼既至，遂虧其節。或令騎牛及乘惡馬，欲使墮落。什常懷忍辱，曾無異色，光慚愧而止。光還中路，置軍於山下，將士已休，什曰：不可在此，必見狼狽，宜徙軍隴上。光不納。至夜果雨，洪潦暴起，水深數丈，死者數千，光始加敬異。什謂光曰：此凶亡之地，不宜淹留。推數揆運，應速言歸，中路必有福地可居。光從之。至涼州，聞符堅已死，遂割據涼土，制命一隅焉。什停涼積年，數言未然，後皆如說。
呂光父子既不弘道，故蘊其經法，無所宣化。符堅已亡，竟不相見。姚萇聞其高名，虛心要請，諸呂以什智計多解，恐為姚謀，不許東入。及萇卒，子興襲位，復遣敦請。弘始三年歲次辛丑三月，有樹連理生于廟廷，逍遙一園葱變為茞，以為美瑞，謂智人應入。其年十二月二十日，什至常安，興待以國師之禮，甚見優寵。悟言相對，則淹留終日；研微造盡，則窮年忘勌。
自大法東被，始於漢明，歷涉魏、晉，經論漸多，而支、竺所出，多滯文格義。興少崇三寶，銳志講集。什既至止，仍請入西明閣及逍遙園，譯出眾經。什率多闇誦，無不究達，轉解秦言，音譯流利。既覽舊經，義多乖謬，皆由先譯失旨，不與梵本相應。興使沙門僧肇、僧䂮、僧邈、僧叡等八百餘人諮受什旨，更令出大品。什持梵本，興執舊經，以相讎校。其新文異舊者，義皆圓通，眾皆愜服，莫不欣讚焉。興以佛道冲邃，其行唯善，信為出苦之良津，御世之洪則，故託意九經，遊心十二，乃著通三世論，以勗示因果，王公已下，並欽贊厥風。興宗室常山公顯、安成侯嵩，並篤信緣業，屢請什於常安大寺講說新經。什以弘始四年壬寅至十四年壬子，譯大品、小品、金剛等經七十四部三百八十餘卷，並暢顯神源，發揮幽致。于時四方義學沙門，不遠萬里。名德秀拔者，才、暢二公乃至道恒、僧標、慧叡、僧敦、僧弼、僧肇等三十餘僧，稟訪精研，務窮幽旨。廬山慧遠，道業冲粹，乃遣使修問。龍光道生，慧解洞微，亦入關諮稟。盛業久大，至今仰則焉。
初沙門慧叡，才識高朗，常隨什傳寫。什每為叡論四方辭體，商略同異，云：天竺國俗，甚重文藻。其宮商體韻，以入絃為善。凡覲國王，必有讚德。見佛之儀，以歌歎為尊。經中偈頌，皆其式也。但改梵為秦，失其藻蔚。雖得大意，殊隔文體。有似嚼飯與人，非徒失味，乃令人歐噦也。什嘗作頌贈沙門法和云：心山育德薰，流芳萬由旬。哀鸞鳴孤桐，清響徹九天。凡為十偈，辭喻皆爾。什雅好大乘，志存敷演，嘗歎曰：吾若著筆作大乘阿毘曇，非迦旃延子比也。今在秦地，深識者寡，折翮於此，將何所論？乃悽然而止。唯為姚興著實相論二卷，出言成章，無所刪改。辭喻婉約，莫非淵奧。
什為人神情映徹，傲岸出群。應機領會，鮮有其匹。且篤性仁厚，汎愛為心。虛己善誘，終日無勌。時有沙門僧叡，興甚嘉焉。什所譯經，叡並參正。昔竺法護出正法華·受決品云：天見人，人見天。什譯經至此，乃言曰：此語與梵本義同，但在言過質。叡應聲曰：將非人天交接，兩得相見乎？什大喜，曰：實然。而叡與什共相開發，皆此類也。
嘗聽秦僧道融講新法華，什乃歎曰：佛法之興，融其人也。俄而師子國有一婆羅門，聰辯多學，西土俗書，罕不披誦，而為彼國外道之宗。聞什在關大行佛法，乃即慨然謂其徒曰：寧可偏使釋氏之風獨傳震旦，而令吾等正化之典不洽東國？因遂乘駝負書，遠涉來入常安。姚興見其口眼便僻，頗亦惑之。而婆羅門乃啟興曰：至道無方，各尊其事，今故遠來，請與秦僧捔其辯力，隨有優者，即傳其化。興即許焉。于時關中四方僧眾，相視缺然，莫敢當者。什謂融曰：此之外道，聰明殊人，捔言必勝。豈可得使無上大道在於吾徒為彼而屈？良可悲矣。若使外道肆情得志，則是我等法輪摧軸，豈可然乎？如吾所覩，在君一人。道融自顧才力不減，而彼西域外道經書未盡披讀，乃密令人寫婆羅門所讀經目，一披即誦。其後剋日，將就論義。姚興自出，公卿皆會。關中僧眾，四遠必集。爾時道融與婆羅門擬相詶抗，鋒辯飛玄，彼所不逮。時婆羅門雖自覺知辭理已屈，然意猶以廣讀為誇。道融乃列其所讀書，并更通論秦地經史名目卷部，三倍多之。什仍乘勢因嘲之曰：君可不聞大秦廣學，那忽輕爾遠來？婆羅門心生愧伏，頂禮融足。旬日之中，無何而去。像運再顯，鳩摩羅什、道融力焉。
又杯度比丘在彭城，聞什在常安，乃歎曰：吾與此子戲別，三百餘年，杳然未期，遲有遇於來生耳。什臨終力疾，與眾僧告別曰：因法相遇，殊未盡伊心。方復異世，惻愴何言。自以闇昧，謬充傳譯，若所傳無謬，使焚身之後，舌不燋爛。以秦弘始中卒，即於逍遙園依外國法焚尸。薪滅形化，唯舌不變，信弘法之有徵矣！
然什出經部卷，眾說多少不同。長房錄中其數彌廣。今細參驗，多是別生，或有一本數名，或是錄家錯上。具件如左，今悉刪之。
十誦律六十一卷。
放光般若波羅蜜經二十卷。
般若經論集二十卷。
禪法要三卷。
阿蘇若習禪法經二卷。
樂瓔珞莊嚴經一卷。
實相論一卷。
往古性和佛國願行法典經。
佛𡄇咳徹十方經。
佛齊化出菩薩經。
魔業經。
過去無邊光淨佛土經。
虛空藏菩薩問持經。
得幾功德經。
過魔法界經。
太白魔王堅信經。
佛弟子化魔子偈頌經。
開化魔經。
魔王變身經。
觀世音經。
陀羅尼法門六種動經。
彌勒菩薩本願待時成佛經。
佛變時會身經。
東方善華世界佛座震動經。
雀王經。
佛昔為鹿王經。
菩薩身為鴿王經。
無量樂佛土經。
佛問阿須倫大海有減經。
佛跡見千輻輪相經。
佛心總持經。
水牛王經。
兔王經。
獼猴與婢共戲致變經。
王后為蜣蜋經。
比丘應供法行經。
已上都有三十五部一百三十六卷。
十誦律五十八卷。
右一部，五十八卷，本在。
沙門弗若多羅，秦言功德華，罽賓國人。少出家，以戒節見稱，備通三藏，而專精十誦律部，為外國師宗，時人咸謂已階聖果。以弘始十年振錫入關，秦主姚興待以上賓之禮。羅什亦挹其戒範，厚相崇敬。先是經法雖傳，律藏未闡，聞多羅既善斯部，咸共思慕。以弘始六年甲辰十月十七日，集義學沙門六百餘人，於常安中寺，延請多羅誦出十誦梵本，羅什譯為秦文。三分獲二，多羅遘疾，奄然棄世。眾以大業未卒而匠人殂往，悲恨之深，有踰常痛。
次有西域沙門曇摩流支，棄家入道，偏以律藏持名。以弘始七年秋，達自關中。廬山釋慧遠聞支既善毘尼，希得究竟律部，乃遣書通好曰：佛教之興，先行上國。自分流以來，四百餘年，至於沙門德式，所闕尤多。頃西域道士弗若多羅是罽賓人，其諷十誦梵本，有羅什法師，通才博見，為之傳譯，十誦之中文始過半，多羅早喪，中途而寢，不得究竟大業，慨恨良深。傳聞仁者齎此經自隨，甚欣所遇，冥運之來，豈人事而已耶？想弘道為物，感時而動，叩之有人，必情無所吝。若能為律學之徒畢此經本，開示梵行，洗其耳目，使始涉之流不失無上之津。參懷勝業者，日月彌朗。此則惠深德厚，人神同感矣。幸願垂懷，不乖往意。流支既得遠書，及姚興敦請，乃與什共譯十誦都畢，研詳考覈，條制審定，而什猶恨文煩未善。既而什化，不獲刪治。流支住常安大寺，慧觀欲請往楊都，支曰：彼土有人有法，足以利世，吾當更行無律教處。於是遊化餘方，莫知所之。
虛空藏菩薩經一卷。
長阿含經二十二卷。
四分律六十卷。
四分僧戒本一卷。
右四部，八十四卷，其本並在。
沙門佛陀耶舍，秦言覺名，或云覺稱，罽賓國人，婆羅門種，世事外道。有一沙門從其家乞，其父瞋怒，令人歐之，父遂手脚攣躄，不能行止，乃問於筮師，對曰：坐犯賢人，鬼神使然也。即請此沙門，竭誠悔過，數日便瘳。因令耶舍出家，為其弟子，時年十三。嘗從師遠行，於曠野逢虎，師欲走避，耶舍曰：此虎已飽，必不侵人。俄而虎去。前行，果見餘肉，師密異之。至年十五，誦經日得五六萬言。所住寺，常於外分衛，廢於誦習。有一羅漢重其聰敏，恒乞食供之。十九，誦大小乘經數百萬言。然性簡慠，頗以知見自處，謂少堪己師，故不為諸僧所重。但美儀止，善談笑，見者忘其深恨。年及受戒，莫為臨壇，所以向立之歲，猶為沙彌。乃從其舅學五明諸論，世間法術，多所通習。二十有七，方受具戒。恒以讀誦為務，手不釋牒。每端坐思義，不覺虛中而過，其專精如此。
後至沙勒國時，太子達摩弗多，見其容貌端雅，問所從來。耶舍詶對清辯，太子悅之，仍請宮內供養，待遇隆厚。羅什後至，從其受學，甚相尊敬。什隨母東歸，耶舍留止。頃之王薨，太子即位。時符堅遣呂光攻龜茲，龜茲王急，求救於沙勒，王自率兵救之，使耶舍留輔太子，委以後任。救軍未至而龜茲已敗，王歸，具說羅什為光所執。乃歎曰：我與羅什相遇雖久，未盡懷抱。其忽羈虜，相見何期？停十餘年，王薨，因至龜茲，法化甚盛。
時什在姑臧，遣信要之，裹糧欲去，國人請留，復停歲餘。後語弟子云：吾欲尋羅什，可密裝夜發，勿使人知。弟子曰：恐明旦追至，不免復還耳。耶舍乃取清水一鉢，以藥投中，呪數十言，與弟子洗足，即便夜發。比至旦，行數百里，問弟子曰：何所覺耶？答曰：唯聞疾風之響，眼中淚出耳。耶舍又與呪水洗足，住息。明旦，國人追之，已差數百里，不及。
行達姑臧，而什已入常安。什聞其至姑臧，勸興迎之，興未納。頃之，命什譯出經藏，什曰：夫弘宣法教，宜令文義圓通。貧道雖誦其文，未善其理，唯佛陀耶舍深達經致，今在姑臧，願下詔徵之。一言三詳，然後著筆，使微言不墜，取信千載也。興從之，即遣使招迎，厚加贈遺，悉不受。重信敦喻，方至常安。興自出候問，別立新省於逍遙園，四事供養，並不受。至時分衛，一食而已。于時羅什出十住經，一月餘日，疑難猶豫，尚未操筆。耶舍既至，共相徵決，辭理方定。道俗三千餘人，皆歎其賞要。
舍為人髭赤，善解毘婆沙，故時人號曰赤髭毘婆沙。既為羅什之師，亦稱大毘婆沙。四輩供養，衣鉢臥具，滿三間屋，不以關心。興為貨之，於城南造寺。
耶舍先誦曇無德律，司隷校尉姚爽，請令出之。興疑其遺謬，乃試耶舍，令誦羗籍、藥方各四十餘紙，三日，乃執文覆之，不誤一字，眾服其強記。即以弘始十年戊申，譯四分律并長阿含等經，至十五年癸丑方訖。涼州沙門竺佛念譯為秦言，道含筆受。譯畢解坐，興嚫耶舍布絹萬匹，悉皆不受。佛念、道含布絹各千匹。名德沙門五百人，皆重嚫施。
耶舍後還罽賓，不知所終。四分序云：壬辰之年，有晉國沙門支法領，西越流沙，遠期天竺，路經于闐，會遇曇無德部體大乘三藏沙門佛陀邪舍，才艷博聞，明練經律，三藏方等，皆諷誦通利。即於其國廣集諸經於精舍，還以歲在戊申，始達秦國，秦主姚欣然，即以其年請出律藏。時集持律沙門三百餘人，於長安中寺出，即以領弟子慧辯為譯。其壬辰年即秦建初七年也，戊申歲即弘始十年也。又有說云：耶舍與佛念等共勘法領所將梵本，然後翻出。眾說少殊，未詳孰正。又准僧肇長阿含序及高僧傳並云四分弘始十二年出者，此或據部終時說也。
差摩經一卷。
樂瓔珞莊嚴方便品經一卷。
舍利弗阿毘曇論二十二卷。
右三部，二十四卷。
沙門曇摩耶舍，秦言法稱，罽賓國人。少而好學，年十四，為弗若多羅所知。長而氣幹高爽，雅有神慧，該覽經律，明悟出群。陶思八禪，遊心七覺，時人方之浮頭婆馱。孤行山澤，不避虎兕。獨處思念，動移宵日。嘗於樹下每自剋責：年將三十，尚未得果，何其懈哉？於是累日不寢不食，專精苦到，以悔先罪。乃夢見博叉天王語之曰：沙門，當觀方弘化，曠濟為懷。何守小節獨善而已？道假眾緣，復須時熟，非分強求，死而無證。覺自思惟，欲遊方授道，既而踰歷諸國，冒涉艱危，以晉隆安中，初達廣州，住白沙寺。耶舍善誦毘婆沙律，人咸號為大毘婆沙。
時有清信女張普明，諮受佛法，耶舍為說佛生緣起，并為譯出差摩經一卷。至義熙中，來入常安，時姚興僭號，甚宗佛法。耶舍既至，深加禮異。會有天竺沙門曇摩掘多，來入關中，同氣相求，宛然若舊，因共出舍利弗阿毘曇，以秦弘始九年丁未書出梵文，停至十六年甲寅，經師漸閑秦語，令自宣譯，至十七年乙卯方訖，凡二十二卷。秦太子泓親管理味，沙門道標為之作序。又出樂瓔珞經一卷。
耶舍後南遊江陵，止于辛寺，大弘禪法。其有味靖之賓披榛而至者三百餘人。凡士庶造者，雖先無信心，見皆敬悅。自說有一師一弟子修業，並得羅漢，傳者失其名。又嘗於外門閉戶坐禪，忽有五沙門來入其室。又時見沙門飛來樹端者，往往非一。常交接神明而俯同矇俗，雖道迹未彰，時人咸謂已階聖果。至宋元嘉中，辭還西域而不知所終。
秦，乞伏氏，都苑川。
從乞伏國仁建義元年乙酉，至乞伏慕末永弘四年辛未，凡經四主四十七年，沙門一人，所譯經及三秦代新舊失譯經、律、論等，總五十六部一百一十卷。
三秦代新舊諸失譯經。
羅摩伽經三卷。
太子須大拏經一卷。
睒子經一卷。
摩訶剎頭經一卷。
無崖際持法門經一卷。
演道俗業經一卷。
除恐災患經一卷。
賢首經一卷。
阿難分別經一卷。
婦人遇辜經一卷。
方等主虛空藏經八卷。
菩薩所生地經一卷。
孛經一卷。
僮迦葉解難經一卷。
七女本經一卷。
右一十五部，二十四卷。
沙門釋聖堅，或云法堅，亦謂堅公，未詳孰是，故備列之。器量弘普，利物為心。以乞伏秦太初年間，於河南國為乾歸譯羅摩伽等經一十五部。尋其聖堅遊化，隨處出經，既適無停所，弗知附見何代世錄為正。今依法上總注，入乞伏秦世錄云。
沙彌羅經一卷。
薩惒薩王經一卷。
阿多三昧經一卷。
陀賢王經一卷。
颰陀悔過經一卷。
方等決經一卷。
比丘二事經一卷。
右七部，七卷。長房錄云：並是沙門僧祐出三藏集錄釋道安所記關中異經。今還附入三秦世錄，總為失譯時代處云。房錄復有梵本經四卷，後漢失譯錄中已有，此中復載，既是重上，刪之不存也。
已下新附此錄：
天王太子辟羅經一卷。
菩薩本行經一卷。
大珍寶積惟日經一卷。
墮迦羅問菩薩經一卷。
阿難為蠱道呪經一卷。
王舍城靈鷲山經一卷。
思道經一卷。
佛在竹園經一卷。
法為人經一卷。
道意經一卷。
阿夷比丘經一卷。
八德經一卷。
善德經一卷。
摩訶揵陀惟衛羅盡信比丘等度經一卷。
右一十四部，一十四卷。僧祐錄云：安公關中異經、長房等錄，並闕不載。祐載安公關中異經總二十四部二十四卷，於中七部，如房錄中列。今更出一十四經，通有二十一部。餘之三部，長房等錄皆標譯主，故此闕之。
大寶積經一卷。
度諸佛境界智光嚴經一卷。
大悲分陀利經八卷。
大金色孔雀王呪經一卷。
佛說大金色孔雀王呪經一卷。
大方廣如來祕密藏經二卷。
金剛三昧本性清淨不壞不滅經一卷。
師子月佛本生經一卷。
十吉祥經一卷。
一切智光明仙人慈心因緣不食肉經一卷。
淨業障經一卷。
出家功德經一卷。
毘尼母經八卷。
三彌底部論三卷。
辟支佛因緣論二卷。
十八部論一卷。
佛入涅槃密跡金剛力士哀戀經一卷。
無明羅剎集一卷。
右二十部，六十五卷。並是見入藏經，似是秦時譯出。諸失譯錄並未曾載，今附此秦錄，庶免遺漏焉。
通前舊失譯經七部七卷，及新附安公關中異經等，總四十一部合八十六卷，並為三秦失譯云。
前涼，張氏，都姑臧。
從張軌永寧元年辛酉至天錫咸安六年丙子，凡經八主七十六年，外國優婆塞一人，譯經四部，合六卷。
須賴經一卷。
如幻三昧經二卷。
上金光首經一卷。
首楞嚴經二卷。
右四部，六卷。
優婆塞支施崙，月支人也，博綜眾經，特善方等，意存開化，傳於未聞。奉經來遊，達於涼土，張公見而重之，請令翻譯。以咸安三年癸酉於涼州州內正廳堂後湛露軒下，出須賴等經四部，龜茲王世子帛延傳語，常侍西海趙潚、會水令馬亦、內侍來恭政三人筆受，沙門釋慧常、釋進行同在會證，涼州自屬辭，不加文飾也。出須賴經後記及首楞嚴經後記。
北涼，沮渠氏，初都張掖，後徙姑臧自蒙遜永安元年辛丑至茂虔承和七年己卯，凡經二主三十九年。緇素九人，所出經、律、論等并新舊集失譯諸經，總八十二部合三百一十一卷。
新舊諸失譯經。
寶梁經二卷。
悲華經十卷。
右二部，一十二卷。
沙門釋道龔，虛心廣運，弘利為道。以北涼河西王永安年間於張掖為蒙遜譯寶梁等經二部。
大方等陀羅尼經四卷。
右一部，四卷，其本見在。
沙門釋法眾，高昌郡人。亦以永安年中，於張掖為河西王蒙遜譯大方等陀羅尼經一部。寶唱錄云在高昌郡譯，未詳孰是。
慧上菩薩問大善權經二卷。
右一部，二卷，本闕。
沙門僧伽陀，涼言饒善，西域人。意存兼濟，化誘居懷。亦以永安年中，於張掖為蒙遜譯大善權經一部，見始興錄及法上錄。
大般涅槃經四十卷。
大方等大集經三十卷。
大方廣三戒經三卷。
悲華經十卷。
金光明經四卷。
大方等大雲經六卷。
腹中女聽經一卷。
菩薩地持經十卷。
優婆塞戒經七卷。
菩薩戒本一卷。
文陀竭王經一卷。
佛所行讚經傳五卷。
上見在，已下闕。
勝鬘經一卷。
羅摩伽經一卷。
楞伽經四卷。
須真天子經一卷。
海龍王經四卷。
功德寶光菩薩經一卷。
菩薩戒壇文一卷。
右一十九部，一百三十一卷。
沙門曇無讖，或云曇摩懺，亦云曇謨懺，蓋取梵音不同故也，涼云法豐，中印度人，婆羅門種。讖六歲父亡，母以傭織養讖，見沙門達摩耶舍道俗宗敬，豐於利養，其母羨之，故以讖為弟子。十歲，與同學數人讀呪，聰敏出群，讀經日得萬餘言。初學小乘，兼覽五明諸論，講說精辯，莫能詶抗。後遇白頭禪師，共讖論議，習業既異，交諍十旬，讖雖攻難鋒起，而禪師終不肯屈。讖服其精理，乃謂禪師曰：頗有經典可得見不？禪師即授以樹皮涅槃經本。讖尋讀驚悟，方自慚恨，以為坎井之識，久迷大方。於是集眾悔過，遂專業大乘。至年二十，所誦大、小乘經二百餘萬言。
讖從兄善能調象騎，殺王所乘白耳大象，王怒誅之，令曰：敢有視者夷三族！親屬莫敢往，讖哭而葬之。王怒，欲誅讖，讖曰：王以法故殺之，我以親而葬之，並不違大義，何為見怒？傍人為之寒心，其神色自若。王奇其志氣，遂留供養。
讖明解呪術，所向皆驗，西域號為大神呪師。後隨王入山，王渴乏須水，不能得。讖乃密呪，石出水，因讚曰：大王惠澤所感，遂使枯石生泉。隣國聞者，皆歎王德。于時雨澤甚調，百姓稱詠。王悅其道術，深佳優寵。頃之，王意稍歇，待之漸薄，讖怒曰：我當以甖水詣池，呪龍入甖，令天下大旱，王必請呪，然後放龍降雨，則見待何如？遂持甖造龍。有密告之者，王怒，捕讖。讖懼誅，乃齎大涅槃經本前分一夾并菩薩戒經、菩薩戒本奔龜茲。龜茲國多少乘學，不信涅槃，遂至姑臧。止於傳舍，慮失經本，枕之而寢。有人牽之在地，讖驚謂是盜者。如此三夕，聞空中語曰：此如來解脫之藏，何以枕之？讖乃慚悟，別置高處。夜有盜之者，舉不能勝。乃數過舉之，遂不能動。明旦，讖持經去，不以為重。盜者見之，謂是聖人，悉來拜謝。
河西王沮渠蒙遜聞讖名，呼與相見，接待甚厚。蒙遜素奉大法，志在弘通，請令出其經本，讖以未參土言，又無傳譯，恐言舛於理，不許即翻。於是學語三年，方譯初分十卷。是時沙門慧嵩、道朗，獨步河西，值其宣出法藏，深相推重，轉易梵文，嵩公筆受。道俗數百人疑難縱橫，讖臨機釋滯，未嘗留礙。嵩、朗等更請廣出餘經，謂大集、大雲、悲華、地持等兼涅槃經總十九部。讖以涅槃經本品數未足，還國尋求，值其母亡，遂留歲餘。後於于填更得經本，復還姑臧，續譯成四帙焉。讖以玄始三年甲寅創首翻譯，至十五年丙寅都訖。
讖嘗告遜云：有鬼入聚落，必多災疫。遜不信，欲躬見為驗，讖即以術加遜，遜見而駭怖。讖曰：宜潔誠齋戒，神呪驅之。乃讀呪三日，謂遜曰：鬼北去矣。既而北境之外，疫死萬數，遜益敬憚，禮遇彌崇。會魏太武皇帝聞其道術，遣使迎請，且告遜曰：若不遣讖，便即加兵。遜自揆國弱，難以拒命，兼慮讖多術，或為魏謀己，進退惶惑，乃密計除之。初讖譯出涅槃，卷數已定，而外國沙門曇無發云：此經品未盡。讖嘗慨然，誓必重尋。蒙遜因其行志，乃偽資發遣，厚贈寶貨。未發數日，乃流涕告眾曰：讖業對將至，眾聖不能救矣。以本有心誓，義不容停，行四十里，遜密遣刺客害之，時年四十九，眾咸慟惜焉。既而遜左右常白日見鬼神以劍擊，遜至四月，寢疾而終。
初讖在姑臧，有張掖沙門道進欲從讖受菩薩戒，讖云：且悔過。乃竭誠七日七夜，至第八晨，詣讖求受。讖忽大怒，進更思惟：但是我業障未銷耳。乃戮力三年，且禪且懺，即於定中見釋迦文佛與諸大士授已戒法。其夕，同止十餘人，皆感夢如進所見。進欲詣讖說之，未至十步，讖驚起唱言：善哉，善哉，已感戒矣。吾當更為汝作證。次第於佛像前為說戒相。時沙門道朗，振譽關西，當進感戒之夕，朗亦通夢，乃自卑戒臘，求為法弟。於是，從進受者千有餘人。傳授此法，迄至于今，皆讖之遺則。有別記云：菩薩地持經，應是伊波勒菩薩傳來此土。後果是讖所傳譯，疑讖或非凡也。
菩薩戒經八卷。
虛空藏經五卷。
優婆塞戒本一卷。
善信女經二卷。
無為道經二卷。
居士請僧福田經一卷。
決定罪福經一卷。
禪法要解二卷。
右一部，二卷，本闕。
安陽侯沮渠京聲，即河西王蒙遜從弟。為人強志，疎通敏朗。少有智鑒，涉獵書記，善於談論。幼稟五戒，銳意內典。所讀眾經，即能諷誦。常以為務學多聞，大士之盛業也。少時甞度流沙，到于填國，於瞿摩帝大寺遇天竺法師佛陀斯那，安陽從之諮問道義。斯那本學大乘，天才秀出，誦半億偈，明了禪法，故西方諸國，號為人中師子。安陽從受禪法諸祕要術，口誦梵本，東歸於涼，以茂虔承和年中，譯禪法要解一部。
阿毘曇毘婆沙論六十卷。
右一部，六十卷，其本見在。
沙門浮陀跋摩，或云佛陀跋摩，涼言覺鎧，西域人也。幼而履操明直，聰悟出群，習學三藏，偏善毘婆沙，常誦持此論以為心要。承和年中，達于姑臧，先有沙門道泰，志用強果，少遊葱右，遍歷諸國，得毘婆沙梵本，十有萬偈，還至姑臧，側席虛襟，企待明匠。聞跋摩遊心此論，請為翻譯。時蒙遜已薨，子茂虔襲位，以虔承和五年丁丑四月中旬，於涼州城內閑豫宮寺，請跋摩譯焉，泰即筆受，沙門慧嵩、道朗與義學僧三百餘人考正文義，至七年己卯七月方訖，凡一百卷。沙門道挻為之製序。有頃，魏太武帝西伐姑臧，涼土崩亂，經書什物皆被焚蕩，遂失四十卷，今唯有六十存焉。跋摩避亂西反，莫知所終。
般泥洹經二十卷。
右一部，二十卷，本闕。
沙門釋智猛，京兆新豐人。稟性端明，厲行清白。少襲法服，修業專至，諷誦之聲，以夜續晝。每見外國道人說釋迦遺跡，又聞方等眾經布在西域，常慨然有感，馳心遐外，以為萬里咫尺，千載可追也。遂以姚秦弘始六年甲辰之歲，招結同志十有五人，發跡長安，渡河跨谷三十六所，至涼州城。
既而西出陽關，入于流沙二千餘里。地無水草，路絕行人。冬則嚴厲，夏則瘴炎。人死聚骨，以標行路，驝駝負糧，理極辛阻。遂歷鄯鄯、龜茲、于填諸國，備觀風俗。從于填西南行二千里，始登葱嶺，而同侶九人退還，猛與餘伴進行千七百餘里，至波淪國，同旅竺道嵩又復無常，將欲闍毘，忽失尸所在。猛悲歎驚異，於是自力而前。與餘四人，三度雪山，氷崖皓然，百千餘仞，飛絙為橋，乘虛而過，窺不見底，仰不見天，寒氣慘酷，影戰魂慄。
復南行千里，至罽賓國，再渡辛頭河。雪山壁立，轉甚於前，下多瘴氣，惡鬼斷路，行者多死。猛誠心冥徹，履險能濟。既至罽賓城，恒有五百羅漢住此國中，而常往反阿耨達池。有大德羅漢見猛至止，歡喜讚歎。猛諮問方土，為說四天子事，具在猛傳。猛先於奇沙國見佛文石唾壺，又於此國見佛鉢，光色紫紺，四際盡然。猛香華供養，頂戴發願：鉢若有應，能輕能重。既而轉重，力遂不堪，及下案時，復不覺重，其道心所應如此。
復西南行千三百里，至迦維羅衛國，見佛髮、佛牙及肉髻骨，佛影佛跡，炳然具存。又覩泥洹堅固之林，降魔菩提之樹，猛喜心內充，設供一日，兼以寶蓋大衣覆降魔像。其所遊踐，究觀靈變，天梯龍池之事，不可勝數。
後至華氏城，是阿育王舊都，有大智婆羅門名羅閱宗，舉族弘法，王所欽重，造純銀塔高三丈，沙門法顯先於其家已得六卷泥洹。及見猛至，問云：秦地有大乘學不？答曰：悉大乘學。羅閱驚歎曰：希有希有，將非菩薩往化耶？猛就其家得泥洹梵本一部，又尋得摩訶僧祇律梵本一部及餘經梵本，誓願流通，於是便反。
以甲子歲發天竺，同行四僧於路無常，唯猛與曇纂俱還涼州。以虔承和年中譯出泥洹，成二十卷。猛以宋元嘉末卒。
昇歷尋遊方沙門記列道路，時或不同，佛鉢頂骨處亦乖爽，將知遊往天竺，非止一路。頂鉢靈遷，時屆異土，故傳述見聞，難以例也。
大丈夫論二卷。
入大乘論二卷。
右二部，四卷，其本見在。
沙門釋道泰，才敏自天，冲氣疎朗，博聞奇趣，遠參異言。往以漢土方等既備，幽宗粗暢，其所未練，唯三藏九部，故杖策冒嶮，爰至葱西。綜覽梵文，義承高旨，并獲婆沙梵本十萬餘偈及諸經論，東歸於涼。遂遇浮陀跋摩，共翻毘婆沙論。泰後自譯大丈夫論等二部。
菩薩投身餓虎起塔因緣經一卷。
右一部，一卷，其本見在。
沙門釋法盛，高昌人也，亦於涼代譯投身餓虎經一卷，故前高僧·曇無讖傳末云：于時有高昌沙門法盛，亦經往外國，有傳四卷。其投身餓虎經後記云：爾時，國王聞佛說已，即於是處起立大塔，名為菩薩投身餓虎塔，今見在。塔東面山下，有僧房、講堂、精舍，常有五千眾僧，四事供養法盛。爾時，見諸國中，有人癩病及癲狂、聾盲、手脚躄跛及種種疾病，悉來就此塔，燒香、燃燈，香泥塗地，修治掃灑，并叩頂懺悔，百病皆愈。前來差者便去，後來輒爾。常有百餘人，不問貴賤皆爾，終無絕時。今詳僧傳之文及閱經記之說法，盛遊於西域，此事不虛。復云親覩靈龕，故應非謬。若非盛之自譯，何得著彼經終？既能自往西方，豈有不傳經教？考覈終始，事乃分明，今為盛翻，編載斯錄。
不退轉法輪經四卷。
金剛三昧經二卷。
金輪王經一卷。
賢劫五百佛名一卷。
右五部，一十八卷。
長房等錄並云是沙門僧祐新集釋道安涼土異經，今還附入涼世目錄，為失譯源，庶知時代，顯譯有無，卷部多少，出之處所。
已下新附此錄：
優婆夷淨行法門經二卷。
長者法志妻經一卷。
大愛道比丘尼經二卷。
三慧經一卷。
菩薩等行經一卷。
四無畏經一卷。
權變經一卷。
十漚惒經一卷。
七言禪利經一卷。
菩薩十漚惒經一卷。
瓶沙王經一卷。
有無經一卷。
五百偈經一卷。
須耶越國貧人經一卷。
浮木經一卷。
坯喻經一卷。
妖怪經一卷。
阿般計泥洹經一卷。
四非常經一卷。
五失蓋經一卷。
要真經一卷。
本無經一卷。
勸德經一卷。
十五德經一卷。
父母因緣經一卷。
慧行經一卷。
未生王經一卷。
內外無為經一卷。
道淨經一卷。
七事本末經一卷。
百寶三昧經一卷。
三乘經一卷。
耆域術經一卷。
五蓋離疑經一卷。
太子智止經一卷。
道德章經一卷。
苦相經一卷。
須佛得度經一卷。
由經一卷。
分然洹國迦羅越經一卷。
五陰事經一卷。
義決法事經一卷。
十思惟經一卷。
分別六情經一卷。
三失蓋經一卷。
佛寶三昧經一卷。
法志女經一卷。
右四十七部，四十九卷。
僧祐錄云：安公涼土異經。長房等錄闕而不載，今還附入涼錄，以為失譯。祐載安公涼土異經總五十九部，於中五部，房錄已載，今更出四十七部，通前五十二部。餘有七部一十四卷，謹按長房等錄，皆有所憑，即非失譯，是故，此錄刪之不存。今具條件，列之如左：
須菩提品經七卷。
文殊師利示現寶藏經二卷。
七知經一卷。
難龍王經一卷。
阿陀三昧經一卷。
大五濁經一卷。
首至問十四章經一卷。
大方廣十輪經八卷。
通新及舊總五十三部，合七十五卷，並為北涼失源云。
宋，劉氏，都建業。
自武帝永初元年庚申至順帝昇明三年己未，凡八主六十年。緇素共有二十二人，所出經、律、論等并新集失譯諸經，總四百六十五部七百一十七卷。
五分律三十卷。
五分比丘戒本一卷。
彌沙塞羯磨一卷。
右三部，三十二卷。
沙門佛陀什，宋言覺壽，罽賓國人。少受業於彌沙塞部，專精律品，兼達禪要，以廢帝義符景平元年癸亥七月屆於楊都。先沙門法顯於師子國得彌沙塞律梵本，未及翻譯而顯遷化，建業諸僧聞什既善此學，於是請令出焉。即以其年冬十一月集龍光寺譯，稱為五分律。什執梵文，于填沙門智勝傳語，龍光沙門竺道生、東安沙門釋慧嚴共執筆參正，宋侍中瑯瑘王練為檀越，至來年十二月方訖。仍出戒心及羯磨文等，並行於世。什後不知所終。
觀無量壽佛經一卷。
觀藥王藥上二菩薩經一卷。
右二部，二卷，其本見在。
沙門畺良耶舍，宋云時稱，西域人。性剛直，寡嗜欲，善誦阿毘曇，博涉律部，其餘諸經，多所該綜，雖三藏兼明，而以禪門專業。每一遊觀，或七日不起。常以三昧正受，傳化諸國。以元嘉元年甲子，遠冒沙河，萃于建業，文帝義隆深加歎異，勅止鍾山道林精舍。沙門寶誌崇其禪法，沙門僧含請譯觀無量壽及藥王藥上觀，含即筆受。以此二經是淨土之洪因，轉障之祕術，故沈吟嗟味，流通宋國。平昌孟顗承風欽敬，資給豐厚。顗出守會稽，固請不從，後移憩江陵。元嘉十九年，西遊岷蜀，處處弘道，禪學成群。後還，卒於江陵，春秋六十矣。
虛空藏菩薩神呪經一卷。
觀虛空藏菩薩經一卷。
象腋經一卷。
諸法勇王經一卷。
轉女身經一卷。
觀普賢菩薩行法經一卷。
五門禪經要用法一卷。
新無量壽經二卷。
郁伽長者所問經一卷。
佛昇忉利天為母說法經一卷。
觀無量壽佛經一卷。
禪祕要經五卷。
右一十二部，一十七卷。
沙門曇摩蜜多，宋言法秀，罽賓人也。年六七歲，神明澄正，每見法事，輒自然欣躍，其親愛而異之，遂令出家。罽賓多出聖達，屢值明師，博貫群經，特深禪法，所得之要，極其微奧。為人沈邃有慧解，儀軌詳整。生而連眉，故世稱連眉禪師焉。
少好遊方，誓志宣化，遊歷諸國，遂適龜茲。未至，一日王夢神告曰：有大福德人，明當入國，汝應供養。明旦，即勅外司：若有異人入境，必馳奏聞。俄而蜜多果至。王自出郊迎，延請入宮，遂從稟戒，盡四事之供。蜜多安而能遷，不滯利養。居數年，蜜有去志，神又降夢曰：福德人捨王去矣。王惕然驚覺。既而君臣固留，莫之能止。遂度流沙，進到燉煌，於曠野之地建立精舍，植㮈千株，開園百畝。房閣池林，極為嚴淨。頃之，復適涼州，仍於公府舊寺更營堂宇，學徒濟濟，禪業甚盛。常以江左多民，志欲傳法，以元嘉元年展轉至蜀。俄而出峽，停止荊州，於長沙寺造立禪館，翹誠懇惻，祈請舍利。旬有餘日，遂感一枚，衝器出聲，放光滿室。門徒道俗，莫不更增勇猛，人百其心。居頃之，沿流東下，至于建業，初止中興寺，晚憩祇洹，其道聲素著，傾都禮訊。自宋文袁皇后及皇子、公主，莫不設齋桂宮，請戒椒掖，參候之使，旬日相屬。從元嘉元年甲子至十八年辛巳，譯虛空藏神呪等經一十二部。常以禪道教授學徒。凡所歸投，不遠千里，四輩遠近，皆號大禪師焉。
會稽太守孟顗深信真諦，以三寶為己任，素好禪味，敬心慇重。及臨浙河，請與同遊，乃於酇縣之山建立塔寺。東境舊俗，多趣巫祝，及妙化所移，比屋歸正，自西徂東，無思不服。後還建業，憩定林下寺。禪師天性凝靜，雅愛山水，以為鍾山鎮岳，特美嵩、華。常歎下寺基構未窮形勝，於是乘高相地，揆卜山勢，斬石刊木，營建上寺。殿房禪室，肅然深遠，實依俙鷲巖，髣髴祇樹矣。於是息心之眾，萬里來集，諷誦肅邕，望風成化。爰自西域，至于南土，凡所遊履，靡不興造檀會，敷陳教法。
初，禪師之發罽賓也，有迦毘羅神衛送，遂至龜茲，於中路欲反，乃現形告辭禪師曰：汝神力通變，自在遊處，將不相隨共往南方？語畢，即收影不見。遂遠從至于楊都，故仍於上寺，圖像著壁，迄至于今，猶有聲影之驗。潔誠祈福，莫不享願。以元嘉十九年七月六日卒于上寺，春秋八十有七。道俗四部，行哭相趨，仍葬于鍾山宋熙寺前。
無盡意菩薩經六卷。
法華三昧經一卷。
廣博嚴淨不退轉輪經四卷。
四天王經一卷。
普曜經八卷。
淨度三昧經一卷。
菩薩瓔珞本業經二卷。
生經五卷。
善德優婆塞經一卷。
阿那含經二卷。
右一十部，三十一卷。
沙門釋智嚴，西涼州人，弱冠出家，便以精勤著稱。納衣宴坐，蔬食永年。每欲博事名師，廣求經誥，遂周流西國，進到罽賓，入摩天陀羅精舍，從佛馱先比丘諮受禪法。漸染三年，功踰十載，佛馱先見其禪思有緒，特深器異，彼諸道俗聞而歎曰：秦地乃有求道沙門矣。始不輕秦類，敬接遠人。
時有佛陀跋陀羅比丘，亦是彼國禪匠，嚴乃要請東歸，欲傳法中土，跋陀嘉其懇至，遂共東行。踰越歲時，達于關內。恒相依附，共止長安。頃之，跋陀橫為秦僧所擯，嚴與西來徒眾並分散出關，仍憩山東精舍，坐禪誦經，力精修學。
晉義熙十三年，宋武西伐姚泓，剋捷旋旆，塗出山東。時始興公王恢從駕，遊觀山川，至嚴精舍，見其同志三僧，各坐繩床，禪思湛然。恢乃彈指，三人開目，俄而還閉，不與交言。恢心敬其奇，訪諸耆老，皆云：隱居積歲，未嘗輒出。恢即啟宋武，延請還都，莫肯行者。屢請既至，二人推嚴隨行。恢道懷素篤，禮事甚備。還都，即住始興寺。嚴性虛靜，志避囂塵，恢乃於東郊之際更起精舍，即枳園寺也。
嚴前還於西域，所得梵本眾經，未及譯寫。到元嘉四年丁卯，乃共沙門寶雲譯出無盡意等經十部。嚴在寺，不受別請，常分衛自資，道化所被，幽顯咸服。嚴清素寡欲，隨受隨施，少而遊方，無所滯著，稟性冲退，不自陳敘，故雖多美行，世無得而盡傳。
嚴昔未出家時，曾受五戒，有所虧犯，後入道受具足，常疑不得戒，每以為懼。積年禪觀而不能自了，遂更汎海，重到天竺，諮諸明達。值羅漢比丘，具以事問，羅漢不敢判決，乃為嚴入定，往兜率宮諮啟彌勒。彌勒答云：得戒。嚴大喜躍，於是步歸。行至罽賓，無疾而卒，時年七十八。彼國凡聖，燒身各處。嚴雖戒操高明，而實行未辯，始移屍向凡僧墓地，而屍重不起。改向聖墓，則飄然自輕。嚴弟子智羽、智遠故從西來，報此徵瑞，俱還外國。以此推嚴，信是得道人也，但未知果向中間若深淺耳。
調伏眾生業經。
一音顯正法經。
善德婆羅門問提婆達多經。
毘羅三昧經二卷。
調伏眾生等四部五卷，長房等錄皆云嚴譯。今以前三別生，後一疑偽，今為實錄故，並刪之。
佛本行經七卷。
新無量壽經二卷。
淨度三昧經二卷。
付法藏經六卷。
右四部，一十七卷。
沙門釋寶雲，涼州人也。弱年出家，精勤有學行，志韻剛潔，不偶於世，故少以直方純業為名。而求法懇惻，忘身殉道，誓欲躬覩靈跡，廣尋經教。以晉隆安之初，遠適西域，與法顯、智嚴先後相隨，涉履流沙，登踰雪嶺，勤苦艱至，不以為難，遂歷于填、天竺諸國，備覩靈異。乃經羅剎之野，聞天鼓之音。釋迦影跡，多所瞻禮。
雲在外域，遍學梵書，天竺諸國音字詁訓悉皆貫練。後還長安，隨禪師佛陀跋陀受業，修學禪門，孜孜不怠。及禪師橫為秦僧所擯，雲亦奔亡。會廬山遠公解其擯事，共歸楊都，安止道場寺。僧眾以雲志力堅猛，弘道絕域，莫不披衿諮問，敬而受焉。
初共智嚴同出諸經，嚴既遷化，雲獨宣譯，以元嘉年中譯佛本行經等四部。雲手執梵本，口自宣譯，華戎兼通，音訓允正，雲之所定，眾咸信服。初關中沙門竺佛念善於宣譯，於符、姚二代，顯出眾經。江左練梵，莫踰於雲，故於晉、宋之際，弘通法藏，沙門慧觀等咸友而善之。
雲性好幽居，以保閑寂，遂適六合山寺。山多荒民，俗好草竊，雲說法教誘，多有改惡，禮事供養，十室而九。頃之，道場慧觀臨卒，請雲還都，總理寺任，雲不得已而還。居道場歲許，復還六合。以元嘉二十六年終於山寺，春秋七十有四。其遊履外國，別有記傳。
雜阿毘曇心十三卷。
右一部，一十三卷，闕本。
沙門伊葉波羅，宋云自在，西域人，妙通三藏，明解四含。以元嘉三年丙寅，遊於彭城，為北徐州刺史太原王仲德譯雜阿毘曇心。譯至擇品，緣礙未竟，遂輟，但成十卷，刺史親自筆受。至八年辛未，更請求那跋摩續譯都訖，成十三卷。
菩薩善戒經九卷。
菩薩善戒經一卷。
菩薩內戒經一卷。
優婆塞五戒威儀經一卷。
沙彌威儀一卷。
四分比丘尼羯磨法一卷。
優婆塞五戒相經一卷。
龍樹菩薩為禪陀迦王說法要偈一卷。
善信二十二戒一卷。
經律分異記一卷。
右一十部，一十八卷。
沙門求那跋摩，宋言功德鎧，本剎利種，累世為王，治在罽賓國。祖父呵梨跋陀以剛直被徙，父僧伽阿難因潛隱山澤。跋摩年十四，便機見俊達，深有遠度，仁愛汎博，崇德務善。其母嘗須野肉，令跋摩辦之，跋摩啟曰：有命之類，莫不貪生，夭彼之命，非仁人矣。母怒曰：設令得罪，吾當代汝。跋摩他日煮油，誤澆其指，因謂母曰：代兒忍痛。母曰：痛在汝身，吾何能代。跋摩曰：眼前之苦，尚不能代，況三塗耶？母乃悔悟，終身斷殺。至年十八，相工見而謂曰：君年三十，當撫臨大國，南面稱尊。若不樂世榮，當獲聖果。至年二十，出家受戒。洞明九部，博曉四含，誦經百餘萬言，深達律品，妙入禪要，時號曰三藏法師。至年三十，罽賓王薨，絕無紹嗣，眾咸議曰：跋摩帝室之胤，又才明德重，可請令還俗，以紹國位。群臣數百，再三固請，跋摩不納。乃辭師違眾，林栖谷飲，孤行山野，遁跡人世。
後到師子國觀風弘教，識真之眾咸謂已得初果。儀形感物，見者發心。後至闍婆國，初未至一日，闍婆王母夢見一道士飛舶入國。明旦，果是跋摩來至。王母敬以聖禮，從受五戒。母因勸王曰：宿世因緣，得為母子，我已受戒而汝不信，恐後生之因，永絕今果。王迫以母勅，即奉命受戒，染習既久，專精漸篤。頃之，隣兵犯境，王謂跋摩曰：外賊恃力欲見侵侮，若與鬪戰，傷殺必多。如其不拒，危亡將至。今唯歸命師尊，不知何計？跋摩曰：暴寇相攻，宜須禦捍。但當起慈悲心，勿興害念耳。王自領兵擬之。旗鼓始交，賊便退散。王遇流矢傷脚，跋摩為呪水洗之，信宿平復。王恭信稍殷，乃欲出家修道，因告群臣曰：吾欲躬栖法門，卿等更擇明主。群臣皆拜伏勸請曰：王若捨國，則子民無依。且敵國兇強，恃險相對。如失恩覆，則黔首奚處？大王天慈，寧不愍命？王不忍固違，乃就群臣請三願，若許者，當留治國：一願凡所王境，同奉和上；二願盡所治內一切斷殺；三願所有儲財賑給貧病。群臣歡喜，僉然敬諾，於是一國皆從受戒。王後為跋摩立精舍，躬自引材，傷王脚指，跋摩又為呪治，有頃平復。道化之聲，播於遐邇。隣國聞風，皆遣使要請。
時楊都名德沙門慧觀、慧聰等，遠挹風猷，思欲飡稟，以元嘉元年九月面啟文帝，求迎請跋摩。當即勅交州刺史，令汎舶延致。觀等又遣沙門法長、道沖、道儁等往彼祈請，并致書於跋摩及闍婆王婆多伽等，必希顧臨宋境，流行道教。跋摩以聖化宜廣，不憚遊方，先已隨商人竺難提舶，欲向一小國，會值便風，遂至廣州。故其遺文云：業行風所吹，遂之於宋境。此之謂也。
文帝知跋摩已至南海，於是復勅州郡，令資發至都。路由始興，經停歲許。始興有虎丘山，山形聳峭，峯嶺高絕，跋摩謂其髣髴耆闍崛，乃改名靈鷲，於山寺之外，別立禪室，去寺數里，磬音不聞。每至鳴椎，跋摩已至，或致雨不沾，或履泥不濕。時眾道俗，莫不肅然增敬。寺有寶月殿，跋摩於殿北壁手自畫作羅云像及定光、儒童布髮之形。像成之後，每夕放光，久之乃歇。始興太守蔡茂之深加敬仰。後茂之將死，跋摩躬自往視，說法安慰。後家人夢見茂之在寺中與眾僧講法，實由跋摩化導之力也。此山本多虎災，自跋摩居之，晝行夜往，或時值虎，以杖按頭，弄之而去，於是山旅水賓去來無梗。盛德歸化者，十有七八焉。跋摩嘗於別室入禪，累日不出，寺僧遣沙彌往候之，見一白師子緣柱而立，亘空彌漫，生青蓮華。沙彌驚恐大呼，往逐師子，豁無所見。其靈異無方，類多如此。
後文帝重勅觀等復更敦請，乃汎舟下都，以元嘉八年正月達于建業。文帝引見，勞問慇懃，因又言曰：弟子常欲持齋不殺，迫以身殉物，不獲從志。法師既不遠萬里來化此國，將何以教之？跋摩曰：夫道在心，不在事。法由己，非由人。且帝王與匹夫所修各異，匹夫身賤名劣，言令不威，若不剋己苦躬，將何為用？帝王以四海為家，萬民為子，出一嘉言則士女咸悅，布一善政則人神以和。刑不夭命，役無勞力，則使風雨適時，寒暖應節，百穀滋繁，桑麻欝茂。如此持齋，齋亦大矣，不殺亦眾矣。寧在闕半日之餐，全一禽之命，然後方為弘濟耶？帝乃撫几歎曰：夫俗人迷於遠理，沙門滯於近教。迷遠理者，謂至道虛說。滯近教者，則拘戀篇章。至如跋摩法師所言，真謂開悟明達，可與談於天人之際矣。乃勅住祇洹寺，供給隆厚，公王英彥，莫不宗奉。俄而於寺開講法華及十地，法席之日，軒蓋盈衢，觀矚往還，肩隨踵接。跋摩神府自然，妙辯天絕，或時假譯人而往復懸悟。跋摩即於祇洹寺譯菩薩善戒經等十部，並文義詳允，梵宋弗差。
時影福寺尼慧果、淨音等共請跋摩云：去六年，有師子國八尼至都，云宋地先未曾有尼，那得二眾受戒？恐戒品不全。跋摩云：戒法本在大僧眾發，設不本事，無妨得戒，如愛道之緣。諸尼又恐年月不滿，苦欲更受，跋摩稱云：善哉。苟欲增明，甚助隨喜。但西國尼年臘未登，又十人不滿，且令學宋語，別因西域居士更請外國尼來足滿十數。
其年夏，在定林下寺安居。時有信者採華布席，唯跋摩所坐，華彩更鮮。眾咸崇以聖禮。夏竟，還祇洹。其年九月二十八日中食未畢，先起還閣，其弟子後至，奄然已終。春秋六十有五。
未終之前，預造遺文偈頌三十六行，自說因緣，云已證二果。手自封緘，付弟子阿沙羅云：我終後，可以此文還示天竺僧，亦可示此境僧也。既終之後，即扶坐繩床，顏貌不異，似若入定。道俗赴者，千有餘人，並聞香氣芬烈，咸見一物狀若龍蛇，可長一匹許，起於屍側，直上衝天，莫能名者。即於南林戒壇前，依外國法闍毘之。四部鱗集，香薪成𧂐，灌之香油，以燒遺陰。五色焰起，氛氳麗空。是時天景澄朗，道俗哀歎，仍於其處起立白塔。欲重受戒諸尼，悲泣望斷，不能自勝。
初，跋摩至宋，文帝欲從受菩薩戒，未及諮稟，奄而遷化。以本意不遂，傷恨彌深，乃令眾僧譯出其遺文云。
毘尼摩得勒伽十卷。
雜阿毘曇心論十一卷。
勸發諸王要偈一卷。
分別業報略一卷。
請聖僧浴文一卷。
右五部，二十四卷。
沙門僧伽跋摩，宋言眾鎧，印度人也。少而棄俗，清峻有戒德，明解律藏，尤精雜心。以元嘉十年癸酉，步自流沙，屆于建業。風宇宏肅，道俗敬異，咸宗而事之，號曰三藏法師。初景平元年，平陸令許桑捨宅建剎，因名平陸寺。後道場慧觀以跋摩道行純備，請住此寺，崇其供養，以表厥德。跋摩共觀起塔三層，行道諷誦，日夜不輟。僧眾歸集，道化流布。
初，三藏法師深明戒品，將為影福寺尼慧果等重受具戒。是時二眾未備而三藏遷化，俄而師子國比丘尼鐵薩羅等至，眾乃共請跋摩為師，繼軌三藏。祇洹慧義擅步楊都，謂為矯異，執志不同，親與跋摩拒論翻覆。跋摩標宗顯法，理證明允。慧義遂迴其剛褊，靡然推服，乃率其弟子服膺稟戒，僧尼受者數百許人。宋彭城王義康崇其戒範，廣設齋供，四眾殷盛，傾于都邑。
頃之，名德大僧慧觀等以跋摩妙解雜心，諷誦通達，先三藏雖譯，未及繕寫，以十一年九月於長干寺招集學士，更請出焉。寶雲譯語，觀自筆受，研校精悉，周年方就。續出摩得勒伽等凡五部。
跋摩遊化為志，不滯一方，既傳經事畢，將還本土，眾咸祈請，莫之能留。以元嘉十九年，隨西域賈人舶還外國，莫詳其終。
勝鬘師子吼一乘大方便方廣經一卷。
大方廣寶篋經三卷。
相續解脫地波羅蜜了義經一卷。
楞伽阿跋多羅寶經四卷。
菩薩行方便境界神通變化經三卷。
老母女六英經一卷。
申日兒本經一卷。
阿難陀目佉尼呵離陀經一卷。
央崛魔羅經四卷。
大法鼓經二卷。
大意經一卷。
十二頭陀經一卷。
樹提伽經一卷。
雜阿含經五十卷。
鸚鵡經一卷。
鞞摩肅經一卷。
四人出現世間經一卷。
十一想思念如來經一卷。
阿遬達經一卷。
過去現在因果經四卷。
摩訶迦葉度貧母經一卷。
十二品生死經一卷。
罪福報應經一卷。
眾事分阿毘曇論十二卷。
四品學法經一卷。
賓頭盧突羅闍為優陀延王說法經一卷。
上見存，已後闕。
虛空藏菩薩經一卷。
無量義經一卷。
諸法無行經一卷。
小無量壽經一卷。
八吉祥經一卷。
無崖際持法門經一卷。
貧子須賴經一卷。
現在佛名經三卷。
淨度三昧經三卷。
無憂王經一卷。
本行六波羅蜜經一卷。
異處七處三觀經一卷。
雜藏經一卷。
目連降龍王經一卷。
曰難經一卷。
釋六十二見經四卷。
請般特比丘經一卷。
十二頭陀經一卷。
阿那律七念章經一卷。
十報法三統略經一卷。
六齋八戒經一卷。
阿蘭若習禪經二卷。
菩薩訶欲經一卷。
那先經一卷。
十二遊經一卷。
第一義五相略集一卷。
右五十二部，一百三十四卷。
沙門求那跋陀羅，宋言功德賢，中印度人也，以大乘學故，世號摩訶衍。本婆羅門種，幼學五明諸論，天文書算，醫方呪術，靡不博貫。後遇見雜心，尋讀驚悟，乃深崇佛法焉。其家世外道，禁絕沙門，乃捨家潛遁，遠求師匠，即落髮改服，專志學業。及受具戒，博通三藏。為人慈和恭順，事師盡勤。頃之，辭小乘師，進學大乘。大乘師試令探取經匣，即得大品、華嚴，師喜而歎曰：汝於大乘，有重緣矣。於是讀誦講義，莫能詶抗。進受菩薩戒法，乃奉書父母，勸歸正法曰：若專守外道，則雖還無益。若歸依三寶，則長得相見。其父感其至言，遂棄邪從正。
跋陀前到師子諸國，皆傳送資供。既有緣東方，乃隨舶汎海。中塗風止，淡水復竭，舉舶憂惶，跋陀曰：可同心并力念十方佛，稱觀世音，何往不感？乃密誦呪經，懇到禮懺。俄而信風暴至，密雲降雨，一舶蒙濟，其誠感如此。
元嘉十二年乙亥至廣州，時刺史車朗表聞，文帝遣使延接。既至楊都，勅名僧慧嚴、慧觀於新亭郊勞。見其神情朗徹，莫不虔敬，雖因譯交言，而欣若傾蓋。初住祇洹寺，俄而文帝延請，深加崇敬。琅瑘顏延之通才碩學，束帶造門，於是宋都遠近，冠蓋相望。大將軍彭城王義康、丞相南譙王義宣，並師事焉。
頃之，眾僧共請出經，於祇洹寺集義學諸僧，譯出雜阿含經，東安寺出法鼓經。後於丹楊郡譯出勝鬘、楞伽經，徒眾七百餘人，寶雲傳譯，慧觀執筆，往復諮折，妙得本旨。後譙王鎮荊州，請與俱行，安止辛寺，更創殿房，即於辛寺出無憂王、過現因果、小無量壽、央崛魔羅、相續解脫波羅蜜了義、現在佛名、第一義五相略、八吉祥等諸經，并前所出，凡五十二部，多是弟子法勇傳度。譙王欲請講華嚴等經，而跋陀自忖未善宋語，愧歎積旬，即旦夕禮懺，請乞冥應。夢有人白服持劍，擎一人首來至其前，曰：何故憂耶？跋陀具以事對，答曰：無所多憂。即以劍易首，更安新頭，語令迴轉，曰：得無痛耶？答曰：不痛。豁然便覺，心神喜悅。旦起言義，皆備領宋語，於是就講。弟子法勇傳譯，僧念為都講，雖因譯人而玄解往復。
元嘉將末，譙王屢有怪夢，跋陀曰：都中將有禍亂。未及一年而元凶構逆。及孝建之初，譙王陰謀逆節，跋陀顏容憂慘而未及發言，譙王問其故，跋陀諫爭懇切，乃流涕而出曰：必無所冀，貧道不容扈從。譙王以其物情所信，乃逼與俱下。梁山之敗，火檻轉迫，去岸懸遠，判無濟理，唯一心稱觀世音，手捉笻竹杖，投身江中。水齊至膝，以杖刺水，水深流駛。見一童子尋後而至，以手牽之，顧謂童子：汝小兒，何能度我？恍惚之間，覺行十餘步，仍得上岸。即脫納衣欲賞童子，顧覓不見。舉身毛竪，方知神力焉。時王玄謨督軍梁山，孝武帝駿勅軍中，得摩訶衍善加料理，驛信送臺。俄而尋得，合舸送都。孝武即時引見，顧問委曲，曰：企望日久，今始相遇。跋陀對曰：既染亹戾，分為灰粉。今得接見，重荷生造。勅問並譙為賊，答曰：出家之人，不預戎事。然張暢、宗靈秀等並是驅逼，貧道所明。但不圖宿緣，乃逢此事。孝武曰：無所懼也。是日勅住後堂，供施衣物，給以人乘。
初，跋陀在荊州十載，每與譙王書疏，無不記錄。及軍敗簡檢，無片言及軍事者。孝武明其純謹，益加禮遇。後因閑談，聊戲問曰：念丞相不？答曰：受供十年，何可忘德？今從陛下乞願，願為丞相三年燒香。帝悽然動容，義而許焉。及中興寺成，勅令移住，為開三間房。後於東府讌會，王公畢集，勅見跋陀。時未及淨髮，白首皓然，孝武遙望，顧謂尚書謝莊曰：摩訶衍聰明機解，但念老期已至。朕試問之，其必悟人意也。跋陀上階，因迎謂之曰：摩訶衍不負遠來之意，但有一在。即應聲答曰：貧道遠歸帝京，垂三十載。天子恩遇，銜愧罔極。但七十老病，唯一死在。帝嘉其機辯，勅近御而坐，舉朝屬目。
後於秣陵界鳳凰樓西起寺，每至夜半，輒有推戶而喚，視不見人，眾屢魘夢。跋陀燒香呪願曰：汝宿緣居此，我今起寺，行道禮懺，常為汝等。若住者，為護寺善神。若不能居，各隨所安。既而道俗十餘人同夕夢見鬼神千數，皆荷擔移去，寺眾遂安。
大明七年，天下亢旱，祈禱山川，累月無驗。帝遂請令祈雨，必使有感，如其無効，不須相見。跋陀答曰：仰憑三寶，陛下天威，冀必降澤。如其無獲，不復重見。即往北湖釣臺，燒香祈請，不復飲食，默而誦經，密加祕呪。明日晡時，西北角雲起，初如車蓋。日在桑榆，風震雲合，連日降雨。明旦，公卿入賀。勅見慰勞，䞋施相續。
跋陀自幼以來，蔬食終身。常執持香爐，未嘗輟手。每食竟，輒分食飛鳥，乃集手取食。至明帝之世，禮供彌盛。到太始四年正月，覺體不平，便預與明帝及公卿等告辭。臨終之日，延佇而望云：見天華聖像。禺中遂卒，春秋七十有五。明帝慟惜，賻送殷厚。公卿會葬，榮哀備焉。
般泥洹經一卷。
釋摩男本經一卷。
三藏法師自述喻一卷。
當來選擇諸惡世界經。
過去行檀波羅蜜經。
殺龍濟一國經。
三因緣經。
三小劫經。
佛入甘露門正意經。
阿蘭那經。
舍利弗等比丘得身作證經。
那賴經。
墮珠著海中經。
舅甥經。
舍利弗般泥洹經。
負債為牛經。
君臣經。
四食經。
阿難見妓樂啼哭無常經。
佛往慰迦葉病經。
佛命阿難詣最勝長者經。
二僑士經。
目連弟布施望即報經。
般泥洹等二十三部二十三卷，或是別生抄經，或非跋陀所出，今為實錄，故總刪之。
觀世音菩薩受記經一卷。
右一部，一卷，其本見在。
沙門釋法勇，梵名曇無竭，本姓李氏，幽州黃龍國人也。幼為沙彌，便修苦行，持戒諷經，為師所異。甞聞法顯、寶雲諸僧躬踐佛國，慨然有忘身之誓。遂以宋永初之元，招集同志沙門僧猛、曇朗之徒二十五人，共齎幡蓋供養之具，發跡北土，遠適西方。
初至河南國，仍出海西郡，進入流沙，到高昌郡。經歷龜茲、沙勒諸國，前登葱嶺、雪山，棧路險惡，驢馬不通，層氷峨峨，絕無草木，山多瘴氣。下有大江，浚急如箭。於東西兩山之脇，繫索為橋，相去極遠，十人一過，到彼岸已，舉烟為幟。後人見煙，知前已度，方得更進。若久不見煙，則知暴風吹索，人墮江中。行葱嶺三日，方過。復上雪山，懸崖壁立，無安足處，石壁皆有故弋孔，處處相對，人各執四弋，先拔下弋，手攀上弋，展轉相代，三日方過，乃到平地相待，料撿同侶，失十二人。進至罽賓國，禮拜佛鉢。停歲餘，學梵書竟，便解梵語，求得觀世音受記經梵文一部。
無竭同行沙門餘十三人，西行到新頭那提河，緣河西入月氏國，禮拜佛肉髻骨及覩白拂木船。後至檀特山南石留寺，住僧三百餘人，雜三乘學，無竭便停此寺，受具足戒。天竺沙門佛陀多羅，彼方眾僧云：其已得道果。無竭請為和上，漢沙門志定為阿闍梨。於寺夏坐三月日，復北行，至中天竺曠遠之處，常齎石蜜為糧。其同侶八人路亡，五人俱行，屢經危棘。無竭所齎觀世音經，常專心繫念。進涉舍衛國中，野逢山象一群，無竭稱名歸命，即有師子從林中出，象驚怖奔走。後渡恒河，復值野牛一群鳴吼而來，將欲害人，無竭歸命如初，尋有大鷲飛來，野牛驚散，遂得免害。其誠心所感，在險克濟，皆此類也。
後於南天竺隨舶汎海達廣州，所歷事跡，別有記傳。元嘉末年，達于楊都，手自宣譯觀世音受記經一部，今見傳于世。後不知所終。
觀彌勒菩薩上生兜率天經一卷。
諫王經一卷。
治禪病祕要經一卷。
淨飯王涅槃經一卷。
進學經一卷。
八關齋經一卷。
五無返復經一卷。
佛大僧大經一卷。
耶祇經一卷。
末羅王經一卷。
摩達國王經一卷。
旃陀越國王經一卷。
五恐怖世經一卷。
弟子死復生經一卷。
迦葉禁戒經一卷。
菩薩誓經一卷。
中陰經一卷。
觀世音觀經一卷。
波斯匿王喪母經一卷。
佛母般泥洹經一卷。
弟子慢為耆域述經一卷。
長者音悅經一卷。
五苦章句經一卷。
分惒檀王經一卷。
弟子事佛吉凶經一卷。
生死變識經一卷。
優婆塞五戒經一卷。
賢者律儀經一卷。
右二十八部，二十八卷。
居士沮渠京聲，即北涼河西王蒙遜從弟安陽侯也。魏併涼後，南奔于宋，晦志卑身，不交世務，常遊止塔寺，以居士自畢。丹陽尹孟顗見而善之，請與相見。一面之後，雅相崇愛，亟設供饌，厚相優贍。京聲以孝武帝孝建二年乙未於楊都竹園寺及鍾山定林上寺譯彌勒上生經等二十八部。通習積久，臨筆無滯。京聲居絕妻孥，無欲榮利，從容法侶，宣通經典，是以建業白黑咸敬而嘉焉。以大明之末，遘疾而卒。
普明王經。
梵摩皇經。
𡡉夷比丘經。
優婆塞五法經。
釋種問優婆塞經。
清信士阿夷扇經。
五百梵志經。
普明王等七經，六是別生，一云疑偽，今為實錄故，並刪之。
閻羅王五天使者經一卷。
瞿曇彌記果經一卷。
長者子六過出家經一卷。
佛母般泥洹經一卷。
貧躬老公經一卷。
懈怠耕者經一卷。
請賓頭盧法一卷。
善生子經一卷。
佛涅槃後諸比丘經一卷。
譬喻經一卷。
右一十部，一十卷。
沙門釋慧簡，未詳何許人也，以孝武帝大明元年丁酉於鹿野寺譯五天使者等經十部。
真偽沙門經。
藥師琉璃光經。
釋迦畢罪經。
殺身濟賈人經。
阿難見水光瑞經。
商人求財經。
瞿曇彌經。
舍衛城中人喪子發狂經。
學人亂意經。
大力士出家得道經。
二老男女見佛出家得道經。
旃闍摩暴志謗佛經。
竊為沙門經。
獵師捨家學道經。
呪願經。
真為沙門等一十五部，長房等錄並云慧簡所出，今以多是別生等經故，刪之不存也。
菩薩念佛三昧經六卷。
無量門破魔陀羅尼經一卷。
右二部，七卷，其本並在。
沙門功德直，西域人也，道契既廣，善誘日新，以孝武帝大明六年壬寅遊至荊州，寓禪房寺。沙門玄暢請出念佛三昧等經二部，暢刊正文義，詞旨婉密。而暢舒手出香，掌中流水，莫之測也。後適成都，止大石寺，即是阿育王塔，乃手自作金剛密迹等十六神像，傳至于今。直留荊數年，後不知所終矣。
十誦羯磨比丘要用一卷。
右一部，一卷，其本見在。
沙門釋僧璩，姓朱，吳國人，出家為僧業弟子。總悅眾經，尤明十誦，兼善史籍，頗製文藻。始住吳虎丘山，孝武欽其風聞，勅出楊都，為僧正悅眾，止于中興寺。璩以大明七年癸卯，撰十誦羯磬一部。
十誦比丘尼戒本一卷。
右一部，一卷，其本見在。
沙門釋法頴，俗姓索氏，燉煌人。十三出家，為法香弟子，住涼州公府寺，與同學法力俱以律藏知名。頴伏膺已後，學無再請，記在一聞。研精律部，博涉經論。元嘉末至建業，止新亭寺，孝武以頴學業兼明，勅為都邑僧正，後辭，任還多寶寺，常習定閑房，亦時開律席。後移住長干寺，以明帝彧太始年中集出十誦尼戒一部，兼出羯磨，流行於代。
無盡意經十卷。
阿述達菩薩經一卷。
海意經七卷。
如來恩智不思議經五卷。
寶頂經五卷。
三密底耶經一卷。
右六部，二十九卷，其本並闕。
沙門竺法眷，印度人也。志性弘簡，開利為務。以明帝彧太始年中，於廣州譯無盡意等經六部。
濡首菩薩無上清淨分衛經二卷。
右一部，二卷，其本見在。
沙門釋翔公，亦云朔公，在南海郡譯濡首菩薩經一部。群錄直云宋世，不顯年名，未詳何帝。
佛藏大方等經一卷。
瓔珞本業經二卷。
右二部，三卷，其本並闕。
沙門釋道嚴，於宋世譯佛藏方等經等二部。群錄直云宋世出，不顯帝年。
梵女首意經一卷。
空淨三昧經一卷。
勸進學道經一卷。
右三部，三卷，其本並闕。
沙門釋勇公，於宋世譯梵女首意等經三部。群錄雖云宋世，不顯帝年。
車匿經。
寂調音所問經一卷。
樂瓔珞莊嚴方便經一卷。
右二部，二卷。
沙門釋法海，於宋世譯寂調音等經二部。群錄注云宋世譯出，既不顯年，未詳何帝。
月燈三昧經一卷。
右一部，一卷，其本見在。
沙門釋先公，於宋世譯月燈經一部。群錄注云宋世，不顯譯年，未詳何帝。
彌沙塞律抄一卷。
右一部，一卷，闕本。
沙門僧伽跋彌，師子國人也。譯彌沙塞律抄一部。大周錄中，指寶唱錄，不言帝代。其寶唱錄尋本未獲，且寄於宋錄，以彰有據耳。
新集失譯諸經：
如來智印經一卷。
老母經一卷。
法滅盡經一卷。
甚深大迴向經一卷。
佛為黃竹園老婆羅門說學經一卷。
優波夷墮舍迦經一卷。
邪見經一卷。
大沙門百一羯磨法一卷。
迦丁比丘說當來變經一卷。
已上見存，已後闕本。
十方佛名經一卷。
華嚴淨經一卷。
三十七品經一卷。
七佛各說偈一卷。
乳王如來經一卷。
現在十方佛名經一卷。
過去諸佛名經一卷。
千五百佛名經一卷。
五百七百佛名經一卷。
觀世音成佛經一卷。
文殊因緣經一卷。
文殊本願經一卷。
文殊觀經一卷。
彌勒須河經一卷。
導師問佛經一卷。
颰陀菩薩百二千難經一卷。
持身菩薩經一卷。
賢首菩薩二百問經一卷。
金剛女菩薩經一卷。
善意菩薩經一卷。
菩薩從兜率天降中陰經一卷。
菩薩行喜經一卷。
菩薩淨本業經一卷。
菩薩初業經一卷。
菩薩四事經一卷。
菩薩十六願經一卷。
菩薩五十德行經一卷。
菩薩教法經一卷。
菩薩正行經一卷。
菩薩出入諸則經一卷。
菩薩母姓字經一卷。
菩薩家姓經一卷。
菩薩比丘經一卷。
菩薩經一卷。
菩薩作六牙象本事經一卷。
菩薩師子王經一卷。
浴像功德經一卷。
浴僧功德經一卷。
陀隣尼目佉經一卷。
禮敬諸塔經一卷。
般若波羅蜜偈經一卷。
佛清淨偈經一卷。
太子出國二十偈一卷。
佛十力偈一卷。
十方佛神呪一卷。
四天王神呪一卷。
十二因緣結縷神呪一卷。
摩訶神呪一卷。
移山神呪一卷。
降魔神呪一卷。
威德陀羅神呪一卷。
和魔結神呪一卷。
鳩摩迦葉經一卷。
長阿含經三卷。
弘道經二卷。
四天王經一卷。
諸天阿須倫鬪經一卷。
金色女經一卷。
治禪鬼魅不安經一卷。
瞻波國佛說戒經一卷。
佛在誓枝山說法經一卷。
佛三毒事經一卷。
佛七事經一卷。
佛問和伏經一卷。
佛意行經一卷。
因佛生三心經一卷。
佛聚經一卷。
七佛本緣經一卷。
釋迦文枝鉢經一卷。
佛袈裟經一卷。
佛大衣經一卷。
迦葉解經一卷。
迦葉因緣經一卷。
舍利弗問署經一卷。
迦葉獨證自誓經一卷。
舍利弗歎度女人經一卷。
舍利弗生西方經一卷。
舍利弗目連泥洹經一卷。
目連所問經一卷。
目連因緣經一卷。
阿難見變經一卷。
難陀經一卷。
阿那含七念經一卷。
羅漢菩子經一卷。
賓頭盧取鉢經一卷。
愛行比丘經一卷。
愛身比丘經一卷。
栴比丘經一卷。
善星比丘經一卷。
六群比丘經一卷。
自在王比丘經一卷。
羅邪達比丘經一卷。
比丘和須蜜經一卷。
玄戒未來比丘經一卷。
比丘法相經一卷。
釋種童子經一卷。
尊者婆蹉律經一卷。
罽賓二沙彌經一卷。
沙彌持戒經一卷。
海洲優婆塞會經一卷。
賢者雜事經一卷。
弟子修學經一卷。
弟子行澤中遇賊劫經一卷。
弟子精進經一卷。
迦提羅越問五戒經一卷。
那羅延天王經一卷。
毘沙門天王經一卷。
四大天王經一卷。
諸天壽經一卷。
魔現成佛經一卷。
魔王誡經一卷。
淨飯王經一卷。
佛葬閱頭檀王經一卷。
阿育王作小兒時經一卷。
小阿育王經一卷。
優填王照逝心女經一卷。
迦夷王頭布施經一卷。
果尊王經一卷。
佛居士經一卷。
降恐王經一卷。
摩羅王經一卷。
摩登王經一卷。
舍夷國經一卷。
羅提坻王經一卷。
摩訶惟越王經一卷。
流沙王經一卷。
十四王經一卷。
王以竹施經一卷。
勸王持五戒經一卷。
太子旃舍羅差經一卷。
長者盛德經一卷。
長者法心經一卷。
長者仁賢經一卷。
長者洹羅越經一卷。
佛問淳陀長者受樂淨行經一卷。
婆羅門問事經一卷。
婆羅門等爭說經一卷。
六師詣波斯匿王經一卷。
尼揵齋經一卷。
明星梵志經一卷。
兜率梵志經一卷。
梵志拔陀經一卷。
梵志計火淨經一卷。
梵志問疑經一卷。
梵志意經一卷。
梵志好母經一卷。
梵志婬女經一卷。
梵志六師經一卷。
天后賢女經一卷。
德女問經一卷。
貧女少施獲弘報經一卷。
彌家女經一卷。
二人作沙門弟斷兄舌經一卷。
氣噓殺旃陀羅經一卷。
眼能視殺人經一卷。
孤獨三兄弟經一卷。
阿劍他經一卷。
不蘭伽經一卷。
小申日經一卷。
波羅柰媈四姓經一卷。
大姓家主叩書不經一卷。
提謂經一卷。
強羅經一卷。
金轉龍王經一卷。
蘇曷龍王經一卷。
三龍王經一卷。
虎王經一卷。
蠍王經一卷。
毒龍蛇施經一卷。
放牛法經一卷。
養牛經一卷。
閻羅王經一卷。
餓鬼經一卷。
鐵杵泥犁經一卷。
緣經一卷。
藥經一卷。
苦慧經一卷。
慧達經一卷。
法足經一卷。
身數經一卷。
選福經一卷。
布施經一卷。
助善經一卷。
古來經一卷。
孝順經一卷。
緣本經一卷。
度世經一卷。
法藏經一卷。
明住經一卷。
善憩經一卷。
植質經一卷。
名相經一卷。
怪異經一卷。
滅怪經一卷。
本鉢經一卷。
案鉢經一卷。
諸法經一卷。
與脫經一卷。
伏願經一卷。
寶見經一卷。
真提經一卷。
明義經一卷。
見在經一卷。
釋論一卷。
雜事經一卷。
旨解經一卷。
釋學經一卷。
度道俗經一卷。
諸福德經一卷。
說人身經一卷。
施色力經一卷。
色入施經一卷。
戒法律經一卷。
未生火經一卷。
未生烖經一卷。
念佛品經一卷。
須彌山經一卷。
成敗品經一卷。
世間珍寶經一卷。
成行無相經一卷。
悔過除罪經一卷。
深自僥倖經一卷。
布施持戒經一卷。
生西方齋經一卷。
造浴室法經一卷。
有疑往解經一卷。
長阿含方法經一卷。
令人孝有德經一卷。
人於出家者經一卷。
心應深貪慕經一卷。
地水火風空經一卷。
求欲者除意經一卷。
持戒教人殺生經一卷。
七月十五日臘法經一卷。
功高憍慢有二輩經一卷。
歡喜布施有五事經一卷。
三夢經一卷。
三悔處經一卷。
三乘無當經一卷。
四署經一卷。
四等意經一卷。
四正斷經一卷。
四厚經一卷。
五署經一卷。
五穀世經一卷。
五亂經一卷。
五邪經一卷。
六禪經一卷。
六度六十行經一卷。
六輩阿惟越致經一卷。
七眾經一卷。
七流經一卷。
七使經一卷。
七輩人橫死經一卷。
七歲作善經一卷。
八方萬物無常經一卷。
八雙經一卷。
九結經一卷。
九惱經一卷。
九道觀身經一卷。
十部僧經一卷。
十二意經一卷。
十二阿練若高行經一卷。
十二部經名一卷。
三十二僧那經一卷。
三十四意經一卷。
五十德相經一卷。
六十品經一卷。
六十二疑經一卷。
七十二觀經一卷。
百法經一卷。
惟日三昧經一卷。
月電三昧經一卷。
無言三昧經一卷。
阿和三昧經一卷。
禪行法經一卷。
須彌山譬經一卷。
日月譬經一卷。
海水譬經一卷。
藥草喻經一卷。
功德天譬經一卷。
賢劫譬經一卷。
金剛譬經一卷。
寶藏譬經一卷。
明珠譬經一卷。
聚木譬經一卷。
四大譬經一卷。
五部威儀所服經一卷。
結界文經一卷。
沙彌離戒經一卷。
五戒報應經一卷。
六足阿毘曇一卷。
雜譬喻經六卷。
譬喻經一卷。
雜譬喻經一卷。
右三百七部，三百四十卷。並是梁代沙門僧祐錄中新集失譯諸經。然僧祐本錄祐所新集，總一千三百六部一千五百七十卷。今細檢括，餘九百九十九部一千二百三十卷，多是諸別生經，或長房等失譯錄中已載及有代錄之中標其譯主。除此之外，有三百七部三百四十卷，檢括長房等錄，皆未曾載，今新集於此，以為失源。然祐錄中但云失譯，不標年代，今且附於宋錄之末，庶免遺漏焉。
齊，蕭氏，都建業。
自高帝建元元年己未至和帝中興二年壬午，凡經七主二十四年，沙門七人，所譯經、律總一十二部三十三卷。
無量義經一卷。
右一部，一卷，其本見在。
沙門曇摩伽陀耶舍，齊言法生稱，中印度人，悟物居情，導利無捨，以高帝道成建元三年辛酉，於廣州朝亭寺譯無量義經一部，耶舍手善隷書，口解齊言，傳受經人，武當山沙門慧表永明三年齎至揚都，繕寫流布。
五百本生經一卷。
他毘利律一卷。
右二部，二卷，其本並闕。
沙門摩訶乘，西域人也。栖心妙道，結志弘通，以武帝賾永明年中，於廣州譯五百本生經等二部。
善見律毘婆沙十八卷。
右一部，一十八卷，其本見在。
沙門僧伽跋陀羅，齊言眾賢，西域人。懷道放曠，化惠無窮，師資相傳云：佛涅槃後，優波離既結集律藏訖，即於其年七月十五日受自恣竟，以香花供養律藏，便下一點，置律藏前，年年如是。優波離欲涅槃，持付弟子陀寫俱。陀寫俱欲涅槃，付弟子須俱。須俱付弟子悉伽婆，悉伽婆付弟子目揵連子帝須，目揵連子帝須付弟子旃陀跋闍。如是師師相付，至今三藏法師。三藏法師將律藏至廣州，臨上舶，反還去，以律藏付弟子僧伽跋陀羅。跋陀以武帝永明六年戊辰共沙門僧禕於廣州竹林寺譯出，名為善見律毘婆沙，因共安居。以永明七年己巳歲七月半受自恣竟，如前師法，以香華供養律藏訖，即下一點，當其年計得九百七十五點。點是一年。趙伯休梁大同九年於廬山值苦行律師弘度，得此佛涅槃後眾聖點記，年月訖齊永明七年。伯休訪弘度云：自永明七年已後，云何不復見點？弘度答云：自此已前，皆是得道聖人手自下點。貧道凡夫，止可奉持頂戴而已，不敢輒點。伯休因此舊點下推至梁大同九年癸亥歲，合得一千二十八年。昇依伯休所計，推至大唐開元十八年庚午之歲，合得一千二百一十六年。若然，則是如來滅度，遠近參差，未堪取行。
妙法蓮華經提婆達多品第十二一卷。
觀世音懺悔除罪呪經一卷。
右二部，二卷。
沙門達摩摩提，齊言法意，西域人。悟物情深，隨方啟喻。以武帝永明八年庚午，為沙門法獻於楊都瓦官寺譯提婆達多品等二部，獻時為僧正。初，獻以宋元徽三年遊歷西域，於于填國得經梵本并及佛牙，有迦毘羅神衛護還宋，經至齊永明中，共沙門法意譯出。佛牙安置鍾山上定林寺。到梁普通三年正月，忽有數人並執器仗，初夜扣門，稱臨川殿下奴叛，有人告云：在佛牙閣上，請開閣檢視。寺僧從其言，主帥至佛牙座前，開函取牙，作三禮已，錦巾盛牙，繞東山去。後尋却得，還安定林。隋文併陳，仍在鍾岳。至仁壽三年，內使令豫章王暕從楊州將獻文帝。其年五月十五日，勅送東禪定寺供養。佛牙靈異，具如僧祐佛牙記，此不復廣。其東禪定寺，即今大莊嚴寺是也。
須達經一卷。
百喻經四卷。
十二因緣經一卷。
右三部，六卷。
沙門求那毘地，齊言德進，中印度人。弱齡從道，師事天竺大乘法師僧伽斯。聰慧強記，勤於諷習，所誦大、小乘經十餘萬言，兼學世典，明解陰陽。其候時逢占，多有徵驗，故道術之稱，有聞西域。
建元初，來至江淮，止毘耶離寺。執錫從徒，威儀端肅，王公已下，競相請謁。初，僧伽斯於天竺國抄集修多羅藏十二部經中要切譬喻，撰為一部，凡有百事，以教授新學。毘地悉皆通誦，兼明義旨，以武帝永明十年壬申秋九月譯為齊文，即百喻經也。復出須達及十二因緣。自宋大明已後，譯經殆絕，及其宣流法寶，世咸美之。
毘地為人弘厚有識度，善於接誘，勤躬行道，夙夜匪懈，是以外國僧眾萬里歸集。南海商人，悉共宗事，供贈往來，歲時不絕。性頗福積，富於財寶，然營建法事，已無私焉。於建業淮側造止觀寺，重閣層門，殿房整飾，養徒施化，德業甚著。以中興二年冬卒。
摩訶摩耶經一卷。
未曾有因緣經二卷。
右二部，三卷，其本並在。
沙門釋曇景，不知何許人，於齊代譯摩耶經等二部。群錄直云齊世譯出，既不顯年，未詳何帝。
腹中女聽經一卷。
右一部，一卷，闕本。
沙門釋法化，以廢帝寶卷永元年中，誦出腹中女聽經一部。眾錄相承，並云誦出，未詳誦意，依而列之，以有先譯，故免疑失。又長房、內典等錄云：齊時江州沙門道政刪改彌勒成佛經一卷。此或不然，如後大乘錄中廣述。又房等復云：齊代沙門法度於楊都出灰河經一卷、毘跋律一卷。今以灰河經出雜阿含，其毘跋律，隋法經錄云法度偽造，以濫律名，今廢不立。房等又云：齊代沙門釋法尼譯益意經二卷。今以此經即是齊末梁初僧法尼閉目誦出者。今見有本，文理差舛，不可流行。若言齊末出者，祐錄何故不載？今編疑部，正錄不存。房等又云：齊代沙門道備出九傷等經五部五卷。群錄並疑，今依舊為定也。
梁，蕭氏，都建業。
自武帝天監元年壬午至敬帝太平二年丁丑，凡經四主五十六年，緇素八人，所出經、律、論及諸傳記等并新集失譯諸經，總四十六部二百一卷。
新集失譯諸經，一十四部二十五卷經、論、集。
釋迦譜十卷。
出三藏記集十五卷。
弘明集十四卷。
右三部，三十九卷，其本並在。
沙門釋僧祐，楊都建初寺僧也，本姓俞氏。其先彭城下邳人，父世居建業。祐年數歲，入建初寺禮拜，因踊躍樂道，不肯還家，父母怜其志，且許入道。師事僧範道人。年十四，家人密為訪婚，祐知而避至定林，投法達法師。達亦戒德精嚴，為法門梁棟，祐師奉竭誠。及年滿具戒，執操堅明。
初受業於沙門法頴。頴既一時名匠，為律學所宗，祐迺竭思鑽求，無懈昏曉，遂大精律部，有邁先哲。武帝衍深相禮遇，凡僧事顧疑，皆勅就審決。年衰脚疾，勅聽乘輿入內，為六宮受戒，其見重如此。及齊竟陵文宣王子良、梁臨川王宏、南平王偉、儀同陳郡袁昂、永康定公主、貴嬪丁氏等，並崇其戒範，盡師資之敬。凡白黑門徒，萬有餘眾。
祐洞明律藏，兼善文藻，搜集記錄，撰為部帙，庶尋覽之者功省而博達，實法門之綱要，釋氏之元宗也。自蕭齊末爰及梁代，撰釋迦譜等三部，自外法苑集、世界記、師資傳等，以非入藏，故闕不論，並如三藏記等具顯。
文殊師利所說摩訶般若波羅蜜經二卷。
法界體性無分別經二卷。
寶雲經七卷。
右三部，一十一卷，其本並在。
沙門曼陀羅仙，梁言弱聲，亦云弘弱，扶南國人。神解超悟，幽明畢觀。無憚夷險，志存開化，大齎梵經，遠來貢獻。以武帝天監二年癸未屆于梁都，勅僧伽婆羅令共翻譯，遂出文殊般若等經三部。雖事傳譯，未善梁言，故所出經，文多隱質。
文殊師利所說般若波羅蜜經一卷。
大乘十法經一卷。
度一切諸佛境界智嚴經一卷。
八吉祥經一卷。
孔雀王呪經二卷。
舍利弗陀羅尼經一卷。
文殊師利問經二卷。
菩薩藏經一卷。
解脫道論十二卷。
阿育王經十卷。
右一十部，三十二卷，其本並在。
沙門僧伽婆羅，梁言眾鎧，亦云僧養，扶南國人也。幼而頴悟，早附法津，雖經論具探而偏習對法，聲聞漸布，垂譽海南。具足已後，廣精律藏。勇意觀方，樂崇開化，聞齊國弘法，隨舶至都，住正觀寺，為天竺沙門求那跋陀弟子。復從跋陀研精方等，未盈炎燠，博涉多通，乃解數國書語。
值齊曆亡墜，道教陵夷，婆羅靜潔身心，外絕交故，擁室栖閑，養素資業。大梁御㝢，搜訪術能，以天監五年被勅徵召，於梁都壽光殿、華林園、正觀寺、占雲館、扶南館等五處傳譯。即以天監五年景戌至普通元年庚子，譯文殊般若等經十部。其梵本並是曼陀羅獻者。長房等錄復云婆羅更出育王傳五卷者，非也，前育王經即是其傳，不合重載。初翻經日，於壽光殿，武帝躬臨法座，筆受其文，然後乃付譯人，盡其經本。勅沙門寶唱、慧超、僧智、法雲及袁曇允等相對疏出，華質有敘，不墜譯宗。
天子禮接甚厚，引為家僧，所司資給，道俗改觀。婆羅不畜私財，以其嚫施，成立住寺。太尉臨川王宏接遇隆重。普通五年，因疾卒于正觀寺，春秋六十有五。
經律異相五十卷。
比丘尼傳四卷。
右二部，五十四卷，其本並在。
沙門釋寶唱，梁都莊嚴寺僧也，俗姓岑氏，吳郡人，僧祐律師之高足也。博識洽聞，罕有其匹，武帝甚相崇敬。天監年中，頻勅撰集，皆愜帝旨。十五年丙申，又勅撰經律異相一部。唱又別撰尼傳四卷。房錄之中，復有名僧傳等七部，非入藏，故闕不論。餘竝備在續高僧傳。
五分比丘尼戒本一卷。
右一部，一卷，其本見在。
沙門釋明徽，梁都建初寺僧也，戒行精苦，習彌沙塞部。徽以宋代覺壽譯彌沙塞律。但出比丘戒本而無尼戒，遂以武帝普通三年壬寅於大律內抄出尼戒一卷，即今見行者是。
大乘頂王經一卷。
右一部，一卷，其本見在。
王子月婆首那，中印度優禪尼國王之子。生而俊朗，體悟幽微，專學佛經，尤工義理。洞曉音韻，兼善方言。先於東魏興和年中譯經三部。梁大同中，從魏之梁，武帝留住，勅遣總知外國使命，因譯頂王經一部。
金光明經七卷。
無上依經二卷。
涅槃經本有今無偈論一卷。
決定藏論三卷。
大乘起信論一卷。
如實論一卷。
仁王般若經一卷。
彌勒下生經一卷。
十七地論五卷。
中論一卷。
三世分別論一卷。
已上並見長房、內典等錄。
右一十一部，二十四卷。
沙門波羅末陀，梁言真諦，或云拘羅那他，此曰親依，並梵文之名字也。本西印度優禪尼國人，婆羅門種姓頗羅墮。景行澄明，器宇清肅，風神爽拔，悠然自遠。群藏廣部，罔不厝懷。藝術異能，偏素精練。雖遵融佛理，而以通道知名。遠涉艱關，無憚夷險，歷遊諸國，遂止中天。
梁武大同中，勅直省張氾等送扶南獻使返國，仍遣聘中天竺摩伽陀國，請名德三藏并求大乘諸論、雜華經等。真諦遠聞行化，儀軌聖賢，搜選名匠，惠益氓品。彼國乃屈真諦并齎經論恭膺帝旨。既素蓄在心，渙然聞命，以大同十二年八月十五日達于南海，㳂歷險闊，仍滯兩春，以太清二年閏八月始屆都邑，武皇面申禮敬，安置於寶雲殿，竭誠供養。
帝欲傳翻經教，不羨秦時，更出新文，有逾齊日。屬道銷梁季，寇羯憑陵，法為時崩，不果宣述，乃步入東土。又往富春令陸元哲創奉問津，將事傳譯，招延英秀沙門寶瓊等二十餘人，翻十七地論。適得五卷，而國難未靜，側附通傳。至大寶年，為侯景請還，在臺供養。于斯時也，兵飢相接，法幾頹焉。會元帝啟祚，承聖清夷，乃止于金陵正觀寺，與願禪師等二十餘人翻金光明經。三年二月，還返豫章，又往新吳始興，復隨蕭太保度嶺至于南康，並隨方翻譯，栖遑靡託。
諦於梁代所出經論，總十一部。梁末入陳，復出經論，如後所述。長房、內典等錄有十八部論一卷，亦云諦譯。今尋文句，非是諦翻。既與部執本同，不合再出，今此刪之，如別錄中述。復有金光明疏等六部二十六卷，並是真諦所撰，亦並刪之。
高僧傳十四卷。
右一部，一十四卷，其本見在。
沙門釋慧皎，未詳氏族，會稽上虞人。學通內外，博訓經律，住嘉祥寺。春夏弘法，秋冬著述。撰涅槃、梵網義疏。又以唱公所撰名僧頗多浮冗，因遂開例成廣，著高僧傳一部，始于漢明帝永平十年，終至梁天監十八年，凡四百五十三載，二百五十七人，又傍出附見者二百三十九人，都合四百九十六人。開其德業，大為十例，其序略云：前之作者，或嫌以繁廣，刪減其事。而抗迹之奇，多所遺削，謂出家之士，處國賓王，不應傲然自遠，高蹈獨絕。尋辭榮棄愛，本以勵俗為賢，若此而不論，竟何所紀？又云：前代所撰，多曰名僧。竊謂名之與高，如有優劣。至若實行潛光，則高而不名；寡德適時，則名而不高。名而不高，本非所紀。高而不名，則備之今錄。故省彼名音，代以高字。謹詳覽此傳，義例甄著，文詞婉約，實可以傳之不朽，永為龜鏡矣。
新集失譯諸經：
摩利支天經一卷。
六字神呪王經一卷。
虛空藏菩薩問佛經一卷。
三劫三千佛名經三卷。
牟梨曼陀羅呪經一卷。
阿吒婆拘鬼神大將上佛陀羅尼經一卷。
阿彌陀鼓音聲王陀羅尼經一卷。
大普賢陀羅尼經一卷。
大七寶陀羅尼經一卷。
六字大陀羅尼經一卷。
長者女菴提遮師子吼了義經一卷。
菩薩五法懺悔文一卷。
大乘五陰論一卷。
右一十四部，二十五卷，除五陰論，餘並入藏經。房等失譯錄中，闕而不載。尋其文句，非是遠代，故編梁末，以為梁代失源云。
魏，元氏，初都恒安，南遷洛陽，後遷鄴。
始從道武帝皇始元年丙申，終東魏孝靖帝武定八年庚午，凡一十三帝，一百五十五年，緇素一十二人，所譯經、論、傳等總八十三部二百七十四卷。
沙門釋慧覺。
賢愚經十三卷。
右一部，一十三卷，其本見在。
沙門釋慧覺，一云曇覺，祐云曇覺涼州人，牆仞連霄，風神爽悟。戒地清拔，慧鑒通微。於于闐國得經梵本，以太武皇帝太平真君六年乙酉，從于闐還到高昌國，共沙門威德譯賢愚經一部，見靖邁經圖。按梁沙門僧祐賢愚經記云：河西沙門釋曇覺、威德等凡有八僧，結志遊方，遠尋經典。於于闐大寺，遇般遮于瑟之會。般遮于瑟者，漢言五年一切大眾集也。三藏諸學，各弘法寶，說經講律，依業而教。覺等八僧，隨緣分聽，於是競習胡音，析以漢義，精思通譯，各書所聞，還至高昌，乃集為一部。既而踰越流沙，齎到涼州。于時沙門釋慧朗，河西宗匠，道業淵博，總持方等，以為此經所記，源在譬喻。譬喻所明，兼載善惡。善惡相翻，即賢愚之分也。前代傳經，已多譬喻，故因事改名，號曰賢愚焉。
大吉義神呪經二卷。
淨度三昧經一卷。
付法藏傳四卷。
右三部，七卷。
沙門釋曇曜，未詳何許人也。少出家，攝行堅貞，風鑒閑約，以魏和平年中，住北臺，爲昭玄統，綏緝僧眾，妙得其心，住恒安石窟通樂寺，即魏帝之所造也。去恒安西北三十里，武周山北面石崖就而鐫之，建立佛寺，名曰靈巖。龕之大者，舉高二十餘丈，可受三千許人。面別鐫像，窮諸巧麗，龕別異狀，駭動人神。櫛比相連，三十餘里。東頭僧寺，恒供千人。碑碣見存，未卒陳委。
先是太武皇帝太平真君七年，司徒崔皓邪佞謏詞，令帝崇重道士，寇謙之拜為天師，珍敬老氏，殘害釋種，焚毀寺塔。至庚寅年，太武感致厲疾，方始開悟，兼有白足禪師來相啟發，生愧悔心，即誅崔皓，埋之都市，以口為廁，令眾穢之。至壬辰年，太武云崩，孫文成立，即起塔寺，搜訪經典，毀法七載，三寶還興。曜慨前陵廢，欣今重復，以和平三年壬寅，故於北臺石窟集諸德僧，對天竺沙門譯吉義等經三部，流通後賢，意存無絕。
大方廣菩薩十地經一卷。
稱揚諸佛功德經三卷。
方便心論一卷。
付法藏因緣傳六卷。
雜寶藏經八卷。
右五部，一十九卷，其本並在。
沙門吉迦夜，魏云何事，西域人也。遊化在慮，導物為心。以孝文帝延興二年壬子，為昭玄統沙門曇曜譯大方廣十地等經五部，劉孝標筆受。
信力入印法門經五卷。
如來莊嚴智慧光明入一切佛境界經二卷。
金色王經一卷。
右三部，八卷。
沙門曇摩流支，魏云法希，亦云法樂，南印度人。棄家入道，偏以律藏傳名。弘道為務，感物而動。宣武帝世遊化洛陽，以景明二年辛巳至正始四年丁亥，為宣武帝譯信力等經三部，沙門道寶筆受。見長房等錄。
辯意長者子經一卷。
右一部，一卷，其本見在。
沙門釋法場，未詳何許人也，亦以宣武帝時於洛陽譯辯意經一部。
妙法蓮華經論一卷。
究竟一乘寶性論四卷。
寶積經論四卷。
右三部，九卷。
沙門勒那摩提，或云婆提，魏言寶意，中印度人。學識優贍，理事兼通。三藏教文，凡誦一億偈，偈三十二字。尤明禪觀，意存遊化。以宣武帝正始五年戊子初屆洛邑，遂譯法華論等三部，沙門僧朗、覺意、侍中崔光等筆受。當翻經日，於洛陽內殿，菩提留支傳本，勒那扇多參助，其後三德，乃徇流言，各傳師習，不相詢訪。帝以弘法之盛，略敘曲煩，勅三處各翻，訖乃參校。其間隱沒，互有不同。致有文旨，時兼異綴，後人合之，共成通部。見寶唱等錄。
初寶意沙門神理標異，領牒魏詞，偏盡隅隩。帝每令講華嚴經，披釋開悟，精義每發。一日正處高座，忽有持笏執名者，形如大官，云：奉天帝命，來請法師講華嚴經。意曰：今此法席尚未停止，待訖經文，當從來命。雖然，法事所資，獨不能建，都講、香火、維那、梵唄，咸亦須之，可請令定。使者即如所請見講諸僧。既而法事將了，又見前使云：奉天帝命，故來下迎。意乃含笑熙怡，告眾辭訣，奄然卒於法座。都講等四僧，亦同時俱逝。凡所聞見，歎未曾有。
毘耶娑問經二卷。
十地經論十二卷。
龍樹菩薩和香方一卷。
上之三部，今並刪也。
金剛般若波羅蜜經一卷。
彌勒菩薩所問經一卷。
勝思惟梵天所問經六卷。
深密解脫經五卷。
入楞伽經十卷。
大薩遮尼乾子所說經十卷。
無字寶篋經一卷。
伽耶山頂經一卷。
謗佛經一卷。
大方等修多羅王經一卷。
文殊師利巡行經一卷。
佛語經一卷。
佛名經十二卷。
法集經六卷。
護諸童子陀羅尼經一卷。
差摩婆帝受記經一卷。
不增不減經一卷。
十地經論十二卷。
彌勒菩薩所問經論五卷。
大乘寶積經論四卷。
金剛般若波羅蜜經論三卷。
文殊師利菩薩問菩提經論二卷。
法華經論二卷。
勝思惟梵天所問經論四卷。
無量壽經論一卷。
十二因緣論一卷。
百字論一卷。
破外道小乘四宗論一卷。
破外道小乘涅槃論一卷。
寶性論四卷。
右三十部，一百一卷。
沙門菩提留支，魏言道希，北印度人也。遍通三藏，妙入總持。志在弘法，廣流視聽，遂挾道宵征，遠莅葱左，以魏永平之歲，至止東華，宣武下勅，慇懃敬勞。
後處之永寧大寺，供待甚豐，七百梵僧，並皆周給。勅以流支為譯經之元匠也。其寺本孝明帝熙平元年靈太后胡氏所立，在宮前閶闔門南御道之東，中有九層浮圖，架木為之，舉高九十餘丈，上有金剎，復高十丈，出地千尺。去臺百里，已遙見之。初營基日，掘至黃泉，獲金像三十二軀。太后以為嘉瑞，奉信法之徵也。是以飾制瓖奇，窮世華美。剎表置金寶瓶，容二十五斛。承露金槃一十一重。鐵鎖角張，槃及鎖上皆有金鐸，如一石甕。九級諸角，皆懸大鐸，上下凡有一百三十枚。其塔四面九間六窓三戶，皆朱漆扇，扇垂諸金鈴。層有五千四百枚，復施金鐸鋪首。佛事精妙，殫土木之工。繡莊金鋪，驚駭心目。高風永夜，鈴鐸和鳴，鏗鏘之音，聞十餘里。北有正殿，形擬太極，中諸像設金玉珠繡，作工巧綺，冠絕當世。僧房周接，千有餘間，臺觀星羅，參差間出。彫飾朱紫，繢以丹青。栝栢楨松，異草叢集。院牆周匝，皆施㭬瓦。正南三門，樓開三道，三重去地，二百餘尺，狀若天門，赫奕華麗。夾門列四力士、四師子，飾以金玉，莊嚴煥爛。東西兩門，例皆如此。所可異者，唯樓兩重，北門通道，但路而置。其四門外，樹以青槐，亘以淥水。京師行旅，多庇其下。路斷飛塵，不由渀雲之潤；清風送涼，豈藉合歡之發。乃詔中書舍人常景製寺碑文，故云須彌寶殿，兜率淨宮，莫尚於斯是也。外國所獻經像，皆在此寺。寺既初成，明帝及太后共登浮圖，視宮中如掌內，下臨雲雨，上天清朗。以見宮中事故，禁人不聽登之。時有西域沙門菩提達摩者，波斯國人也，越自西域，來遊洛京。見金盤炫日，光照雲表，寶鐸含風，響出天外，歌詠讚歎，疑是神工。自云年一百五十歲，歷涉諸國，靡不周遍，如此寺精廬，閻浮所無也。說佛境界，亦無有比。口唱南無，合掌連日。
孝昌二年，大風發屋拔樹，剎上寶瓶隨風而墮，入地丈餘，復命工人更安新者。至永熙三年二月，為天所震，帝登陵雲臺望火，遣南陽王寶炬、錄尚書長孫稚將羽林一千來救。于斯時也，雷雨晦冥，霰雪交注。第八級中，平旦火起。有二道人，不忍焚燼，投火而死。其焰相續，經餘三月。入地剎柱，乃至周年，猶有煙氣。其年五月，有人從東萊郡至，云見浮圖在於海中，光明儼然。同覩非一，俄而雲霧亂起，失其所在。至七月，平陽王為侍中斛斯椿所挾，西奔長安，至十月而洛京遷于漳鄴。
先時留支奉勅創翻十地經論，厥初命章，宣武皇帝親自筆受，然後方付沙門僧辯等訖盡論文。佛法隆盛，英俊蔚然，相從傳授，孜孜如也。三藏留支從洛陽宣武帝永平元年戊子至鄴都孝靖帝天平二年乙卯，將三十年相繼翻譯，出金剛般若等經、十地等論共三十部。帝又勅清信士李廓撰眾經錄。廓學通玄素，條貫經論，雅有標擬。故其錄云：三藏法師留支房內，經論梵本可有萬夾。所翻新文筆受藁本滿一間屋。然其慧解，與勒那相亞。而神悟聰敏，洞善方言，兼工呪術，則無抗衡矣。
嘗坐井口，澡灌內空，弟子未來，無人汲水。流支乃操柳杖，聊撝井中，密加誦呪，纔始數遍，泉水上涌，平及井欄。即以鉢酌用之灌洗。傍僧具見，莫測其神，咸共嘉歎：大聖人也。留支曰：勿妄褒賞，斯乃術法，外國共行。此方不習，謂為聖耳。懼惑世間，遂祕不行。
奮迅王問經二卷。
不必定入印經一卷。
一切法高王經一卷。
第一義法勝經一卷。
順中論二卷。
寶髻菩薩四法經論一卷。
三具足經論一卷。
轉法輪經論一卷。
眾經論目錄一卷。
菩薩境界奮迅法門經十卷。
十法經一卷。
無畏德菩薩經一卷。
如來師子吼經一卷。
銀色女經一卷。
正恭敬經一卷。
轉有經一卷。
阿難陀目佉尼訶離陀隣尼經一卷。
金剛上味陀羅尼經一卷。
攝大乘論二卷。
無字寶篋經一卷。
右一十部，一十一卷。
沙門佛陀扇多，魏言覺定，北印度人。神悟聰敏，內外博通，特善方言，尤工藝術。以孝明帝正光六年乙巳至孝靖帝元象二年己未，於洛陽白馬寺及鄴都金華寺，譯十法等經十部，沙門曇林等筆受。
得無垢女經一卷。
聖善住意天子所問經三卷。
毘耶娑問經二卷。
奮迅王問經二卷。
不必定入定入印經一卷。
一切法高王經一卷。
第一義法勝經一卷。
金色王經一卷。
八部佛名經一卷。
順中論二卷。
唯識論一卷。
一輸盧迦論一卷。
正法念處經七十卷。
無垢優婆夷問經一卷。
解脫戒本一卷。
菩薩四法經一卷。
寶意猫兒經一卷。
犢子道人問論一卷。
右一十八部，九十二卷。
婆羅門瞿曇般若流支，魏云智希，中印度波羅㮈城淨志之種，少學佛法，妙閑經旨。神理標異，領悟方言。以孝明帝熙平元年遊寓洛陽。後京師遷鄴，亦與時徙。以孝靖帝元象元年戊午至武定元年癸亥，於鄴城內在金華、昌定二寺及尚書令、儀同高公第內，譯得無垢女等經一十八部，沙門僧昉、曇林居士李希義等筆受。
迴諍論一卷。
業成就論一卷。
又，續高僧傳云：當魏時，有沙門菩提流支，與般若流支前後出經。而眾錄傳寫，率多輕略，各去上字但云流支，而不知是何流支。迄今群錄譯目相涉，難得詳定。今搜訪實錄，件注如前。餘所未見者，俟諸後進耳。
摩訶迦葉經二卷。
僧伽吒經四卷。
頻婆娑羅王問佛供養經一卷。
右三部，七卷。
王子月婆首那，魏言高空，中印度優禪尼國王子。以孝靖帝元象元年戊午訖興和三年辛酉，於鄴都司徒公孫騰之第譯迦葉等經三部，沙門僧昉筆受。首那從魏之梁，乃於陳代更譯諸經，如別所述。
寶髻菩薩四法經論一卷。
三具足經論一卷。
轉法輪經論一卷。
業成就論一卷。
迴諍論一卷。
右五部，五卷，其本見在。
沙門毘目智仙，北印度烏萇國人，剎利王種，釋迦之苗裔。曩者毘流離王壞迦毘羅城，誅殘釋種，當斯時也，有四釋子，忿其見逼，不思犯戒，出外拒軍，流離遂退。歸還本國，城中不受，告曰：吾為法種，誓不行師。汝退彼軍，非吾族也。既被放斥，遠投諸國，本是聖胤，競宗樹之，四釋支離，皆王一國。今烏萇梵衍王等，並其後也。嗣胤相承，于今不絕。智仙法師，即斯王種。妙閑三藏，最善毘曇。與瞿曇流支同遊魏境，而瞿曇流支尊事為師。以孝靖帝興和三年辛酉，於鄴城內，在金華寺共瞿曇流支譯寶髻論等五部，沙門曇林筆受，驃騎大將軍開府儀同三司御史中尉勃海高仲密為檀越，啟請供養，並見經前序記。而智仙法師遊方弘化，踰越沙險，志在利生，既啟梵文，應多部卷。但余見淺狹，尋覽未周，所覩五經，件述如右。後進儻遇，幸希續補。使法門無謬，豈不善歟？自魏及唐，傳錄非一。智仙法師，未蒙編載。弘法之名莫著，高行之迹靡彰，傷哉悲哉，深可嗟矣！
涅槃論一卷。
右一部，一卷，其本見在。
沙門達磨菩提，此云法覺。內典錄云：達磨菩提譯涅槃論。不顯帝代而編魏末。今亦同彼，附於此中。
齊，高氏，都鄴。
從文宣帝天保元年庚午至高恒承光元年丁酉，凡經六主二十八年，緇素二人，所出經、論八部五十二卷。
菩薩見寶三昧經十六卷。
大集月藏經十卷。
大集須彌藏經二卷。
大悲經五卷。
月燈三昧經十一卷。
施燈功德經一卷。
法勝阿毘曇心論經六卷。
右七部，五十一卷，其本並在。
沙門那連提黎耶舍，齊言尊稱，北印度烏場國人，正音應云鄔荼，
其王與佛同氏，亦姓釋迦，剎帝利種。舍年十七，發意出家。尋值名師，備聞正教。二十有一，得受具篇。聞諸宿老歎佛景迹，或言某國有鉢，某國有衣，頂骨牙齒，神變非一，遂即起心，願得瞻奉。以戒初受，須知律相，既滿五夏，發足遊方。所以天梯石臺之迹，龍廟寶塔之方，廣周諸國，並親頂禮，僅無遺逸。曾竹園寺一住十年，通履僧坊，多值明德。有一尊者，深識人機，見語舍云：若能靜修，應獲聖果。恐汝遊涉，終無所成。爾日雖聞，情無領悟。晚來却想，悔將何及。
耶舍北背雪山，南窮師子，歷覽聖迹，仍旋舊壞。乃覩烏場國主，真大士焉。自所經見，罕儔其類，試略述之：安民以理，民愛若親。後夜五更，先禮三寶。香華伎樂，竭誠供養。日出昇殿，方覽萬機。次到辰時，香水浴像。宮中常設日百僧齋，王及夫人手自行食。齋後消食，習諸武藝。日景將昳，寫十行經。與諸德僧，共談法義。復與群臣，量議治政。瞑入佛堂，自奉燈燭。禮拜讀誦，各有恒條。了其常業，乃還退靜。三十餘年，斯功不替。王有百子，誠孝居懷。釋種餘風，胤流此國。
但以寺接山阜，野火所焚。各相差遣，四遠投告。六人為伴，行化雪山之北，至于峻頂，見有人鬼二路：人道荒險，鬼道利通。行客心迷，多尋鬼道。漸入其境，便遭殺害。昔有聖王，於其路首，作毘沙門天王石像，手指人路。同伴一僧，錯入鬼道。耶舍覺已，口誦觀音神呪，至百步追及，已被鬼害。自以呪力，得免斯厄，因復前行。又逢山賊，專念前呪，便蒙靈衛。賊來相突，對目不見。循路東指，到芮芮國。值突厥亂，西路不通，反鄉意絕，乃隨流轉，北至泥海之旁，南距突厥七千餘里。彼既不安，遠投齊境。
天保七年，屆於鄴都。文宣帝洋極見殊禮，偏異恒倫。耶舍時年四十，骨梗雄雅，物議憚之。緣是文宣禮遇隆重，安置天平寺中，請為翻經三藏，殿內梵本，千有餘夾，勅送於寺，處以上房，為建道場，供窮珍妙，別立厨庫，以表尊崇。舍從文宣帝天保八年丁丑至高緯天統四年戊子，於鄴城天平寺譯菩薩見實等經七部，勅昭玄大統沙門法上等二十餘人，監掌翻譯。昭玄都瞿曇般若流支、長子沙門達摩闍那及居士萬天懿傳語。舍於齊時，大興正法，弘暢眾心。文宣重法殊異，躬禮梵本，顧謂群臣曰：此乃三寶洪基，故我偏敬。其奉信推誠為如此也。
耶舍每於宣譯之暇，時陳神呪，冥救顯助，立功多矣。未幾，授昭玄都，俄轉為統。所獲供祿，不專自資。好起慈惠，樂興福業。設供飯僧，施諸貧乏。獄囚繫畜，咸將濟之。市𨴻鬧所，多造義井，親自漉水，津給眾生。又於汲郡西山建立三寺，依泉旁谷，製極山美。又收養厲疾，男女別坊，四事供承，務令周給。又往突厥客館，勸持六齋，羊料放生，受行素食。又曾遇病，百日不起，天子皇后，躬問起居。耶舍歎曰：我本外客，德行未隆。乘輿今降，重法故爾。內撫其心，愧懼交集。
耶舍後至隋代，更出諸經，備在隋錄，具如彼述。
尊勝菩薩所問一切諸法入無量門陀羅尼經一卷。
右一部，一卷，其本見在。
居士萬天懿，本姓拓跋，北代雲中人也。魏分十姓，因為萬俟氏。世居洛陽，故復為河南人也，後單稱萬氏。少曾出家，師婆羅門而聰慧有志力，善梵書梵語，兼工呪術。由是應召，得預翻傳之數。懿以武成帝湛河清年中，於鄴都自譯尊勝菩薩所問經一部，見長房錄。
周，宇文氏，都長安。
從閔帝元年丁丑至靖帝大定元年辛丑，凡經五帝二十五年。沙門四人，所出經、論一十四部二十九卷。
五明論，合一卷。
右一部，一卷，本闕。
沙門攘那跋陀羅，周云智賢，波頭摩國人。雖善達三藏，而偏精律部。以明帝二年戊寅，於長安舊城婆伽寺共闍那耶舍譯五明論一部，耶舍崛多、闍那崛多等傳譯，沙門智僊筆受。
大乘同性經二卷。
大雲請雨經一卷。
寶積經三卷。
定意天子所問經五卷。
入如來智不思議經三卷。
佛頂呪經并功能一卷。
右六部，一十五卷。
沙門闍那耶舍，周言藏稱，亦曰勝名，中印度摩伽陀國人。專修宴坐，妙窮定業。共二弟子耶舍崛多、闍那崛多以武帝保定四年甲申至建德元年壬辰，為大冡宰晉蕩公宇文護於長安舊城四天王寺譯大乘同性經等六部，桂國平高公侯伏壽為總監檢校。
金光明經更廣壽量大辯陀羅尼經五卷。
十一面觀世音神呪經一卷。
須跋陀羅因緣論二卷。
右三部，八卷。
沙門耶舍崛多，周言稱藏，優婆國人。共小同學闍那崛多於武帝時為大冡宰宇文護於四天王寺及歸聖寺譯金光明經等三部。
妙法蓮華經普門品重誦偈一卷。
種種雜呪經一卷。
佛語經一卷。
金色仙人問經二卷。
右四部，五卷。
沙門闍那崛多，周言志德，北印度揵達國人。師徒同遊，來達茲境。以武帝時於四天王寺譯金色仙人問經。後隨譙王宇文儉往益州，於龍淵寺復譯普門偈等三部。崛多入隨，更廣翻譯，備如後述。
陳，陳氏，都建業自武帝永定元年丁丑至煬帝禎明三年己酉，凡經五主三十三年。緇素三人，所出經、律、論及集傳等總四十部一百三十三卷。
金剛般若波羅蜜經一卷。
解節經一卷。
遺教經論一卷。
十八空論一卷。
攝大乘論三卷。
攝大乘論釋十五卷。
佛性論四卷。
中邊分別論二卷。
顯識論一卷。
轉識論一卷。
唯識論一卷。
寶行王正論一卷。
三無性論二卷。
無相思塵論一卷。
解捲論一卷。
廣義法門經一卷。
佛阿毘曇經二卷。
律二十二明了論一卷。
阿毘達磨俱舍釋論二十二卷。
隨相論一卷。
立世阿毘曇論十卷。
四諦論四卷。
部執異論一卷。
婆藪盤豆法師傳一卷。
金七十論三卷。
金剛般若論一卷。
大般涅槃經論一卷。
反質論一卷。
墮負論一卷。
成就三乘論一卷。
正說道理論一卷。
意業論一卷。
大空論三卷。
僧澁多律一卷。
俱舍論偈一卷。
俱舍論本十六卷。
翻外國語七卷。
修禪定法一卷。
右三十八部，一百一十八卷。
沙門拘羅那他，陳曰親依，或云波羅末陀，此云真諦，並梵文之名字也。本西印度優禪尼國人，以梁武太清二年屆于建業，頃屬梁季崩亂，不果宣傳，雖復翻經，栖遑靡託。逮陳武永定二年七月，還返豫章，又上臨川、晉安諸郡。真諦雖傳經論，道缺情離，本意不申。更觀機壤，遂欲汎舶往楞伽修國，道俗虔請，結誓留之。不免物議，遂停南越，便與前梁舊齒重覈所翻。其有文旨乖競者，皆鎔冶成範，始末倫通。至文帝天嘉四年，楊都建元寺沙門僧宗、法准、僧忍律師等，並建業標領，欽聞新教，故使遠浮江表，親承芳問。諦欣其來意，乃為翻攝大乘等論。首尾兩載，覆疏宗旨，而飄寓投委，無心寧寄。又汎小舶，至梁安郡，更裝大舶，欲返西國，學徒追逐，相續留連，太守王萬奢述眾元情，重申邀請，諦又且循人事，權止海隅，伺旅束裝，未思安堵。
至三年九月，發自梁安。汎舶西引，業風賦命，飄還廣州。十二月中，上南海岸，刺史歐陽穆公顧延住制旨寺，請翻新文。諦顧此業緣，西還無指，乃對沙門慧愷等翻廣義法門經及唯識論等。後穆公薨沒，世子紇重為檀越，開傳經論，時又許焉。而神思幽通，量非情測。嘗居別所，四絕水洲。紇往造之，嶺峻濤涌，未敢陵犯。諦乃鋪舒坐具在於水上，加坐其內，如乘舟焉。浮波達岸，既登接對。而坐具不濕，依常敷置。有時或以荷葉𦶑水，乘之而度。如斯神異，其例甚眾。
至光大二年六月，諦厭世浮雜，情弊形骸，未若佩理資神，早生勝壤，遂入南海北山，將捐身命。時智愷正講俱舍，聞告馳往。道俗奔赴，相繼山川。刺史又遣使人伺衛防遏，躬自稽顙，致留三日，方紆本情。因爾迎還，止于王園寺。時宗、愷諸僧，欲延還建業。會楊輦顧望，恐奪時榮，乃奏曰：嶺表所譯眾部，多明無塵惟識，言乖治術，有蔽國風。不隷諸華，可流荒服。帝然之。故南海新文，有藏陳世。
以太建元年遘疾，少時遺訣嚴正，勗示因果，書傳累紙，其文付弟子智休。至正月十一日午時遷化，時年七十有一，明日於潮亭焚身起塔。十三日僧宗、法准等各齎經論返匡山。
自諦來東夏，雖廣出眾經，而偏宗攝論。故討尋教旨者，通覽所譯，則彼此相發，綺繢鋪顯。故隨處翻傳，親流疏解。諦從陳武永定二年戊寅至孝宣太建元年己丑，更譯金剛般若經等三十八部。微附華飾，盛顯隋唐。見曹毘別歷及隋費長房錄、唐內典錄等。餘有未譯梵本書並多羅樹葉，凡有二百四十甲。若依陳紙翻之，則列二萬餘卷。今見譯訖，止是數甲之文，並在廣州制旨、王園兩寺。是知法寶弘博，定在中天。識量玼瑣，誠歸東夏，何以明之？見譯藏經四千餘卷，生便棄擲，習學全希。用此量情，情可知矣。
初諦傳度攝論宗，愷歸心窮括教源，銓題義旨。遊心既久，懷敝相承。諦又面對闡揚，情理無伏。一日氣屬嚴厲，衣服單疎，忍噤通宵，門人側席。愷等終夜靜立，奉侍諮詢。言久情昏，有時眠寐，愷密以衣被覆足。諦潛覺知，便曳之于地。其節儉知足如此。愷如先奉侍，逾久逾親。諦以他日便喟然憤氣，衝口者三。愷問其故，答曰：君等欵誠正法，實副參傳。但恨弘法非時，有阻來意耳。愷聞之，如噎良久，聲淚俱發，跪而啟曰：大法絕塵，遠通赤縣。群生無感，可遂埋耶？諦以手指西北曰：此方有大國，非近非遠。吾等沒後，當盛弘之，但不覩其興，以為太息耳。即驗，往隔今統，敷揚有宗。傳者以為神用不同，妄生異執，惟識不識其識，不無慨然。
無上依經二卷。又長房、內典等錄，復有正論釋義等一十三部一百八卷。今以並是經論義疏，真諦所撰，非梵本翻，故刪不錄。又內典錄中，梁、陳二代俱載起信論者，非也。
勝天王般若波羅蜜經七卷。
右一部，七卷，其本見在。
王子月婆首那，陳言高空，中印度優禪尼國王之子。從魏之梁，譯業無輟。以梁太清二年六月，有于闐沙門求那跋陀齎勝天王般若經一部梵文凡十六品，始洎建業。首那忽見德賢有此經典，敬戀冥懷，如對真佛。因從祈請，畢命弘宣。德賢嘉其雅操，虛心授與。那得保持，以為希遇。屬侯景作亂，未暇翻傳。負戴東西，諷持供養。民之所欲，天必從焉。
遂屬陳朝，覇於建業。首那負笈懷經，自遠而至，江州刺史儀同黃法氍渴仰大乘，護持正法，以文帝蒨天嘉六年歲次乙酉七月辛巳朔二十三日癸卯，勸請首那於州廳事略開題序，設無遮大會。四眾雲集，五千餘人。匡山釋僧果及遠邇名德，並學冠百家，博通五部，各有碩難紛綸，靡不渙然氷釋。到其月二十九日，還興業伽藍。揵搥既響，僧徒咸萃。首那躬執梵文，譯為陳語。楊州阿育王寺釋智昕暫遊彭匯，伏膺至教，耳聽筆疏。一言敢失。再三循環，撰為七卷訖，其年九月十八日，文句乃盡。江州僧正釋慧恭，博通三學，始末監掌，具經前序及長房等錄。
那雖一身而備經涉歷元魏、梁、陳，相繼宣譯，後不測其終。
大乘寶雨藏八卷。
右一部，八卷，本闕。
沙門須菩提，陳言善現，或云善吉，亦云善業，扶南國人。解悟超群，詞彩逸俗。化物無倦，遊方屆茲。於楊都城內至敬寺為陳主譯大乘寶雨經一部。
隋，楊氏，都大興自文帝開皇元年辛丑至恭帝義寧二年戊寅，相承三帝三十八年。緇素九人，所出經、論及傳錄等，總六十四部三百一卷。
業報差別經一卷。
右一部，一卷，其本見在。
優婆塞達磨闍那，隋云法智，姓瞿曇氏，即元魏般若流支長子，本中印度婆羅痆斯國人，婆羅門種。流滯東川，遂鄉華俗。父子相承，祖習傳譯。高齊之季，為昭玄都。齊國既平，佛法同毀。智因僧職，轉任俗官，冊授洋州洋川郡守。隋受周禪，梵牒即來，勅召智還，使掌翻譯。智既妙善隋、梵二言，執本自翻，無勞傳度，以開皇二年壬寅譯業報差別經一部，成都沙門釋智鉉筆受文詞，銓序義體。趙郡沙門釋彥琮製序。
大乘方廣總持經一卷。
象頭精舍經一卷。
右二部，二卷，其本並在。
沙門毘尼多流支，隋言滅喜，北印度烏萇國人。不遠五百由旬，振錫巡方，來觀盛化。至止，便召入，令翻經，以文帝開皇二年壬寅譯方廣總持等經二部，給事李道寶、般若流支次子曇皮二人傳語，長安沙門釋法纂筆受為隋言并整比文義，沙門彥琮並皆製序。
大方等大集日藏經十卷。
大雲輪請雨經二卷。
大莊嚴法門經二卷。
德護長者經二卷。
百佛名經一卷。
力莊嚴三昧經三卷。
蓮華面經二卷。
堅固女經一卷。
右八部，二十三卷，其本並在。
沙門那連提黎耶舍，隋言尊稱，北印度烏萇國人。先於齊國為昭玄統，共昭玄都沙門法智譯經七部，備在齊錄。建德之季，周武克齊，佛教與國一時平殄，耶舍外假俗服，內襲三衣，避地東西，不遑寧息。五眾彫窘，投厝無所。儉餓溝壑者，減食施之。老病扶力者，隨緣濟益。雖事力匱薄，拒諫行之，而神志休強，說導無倦，屯負留難，便歷四年。
有隋御㝢，重興三寶。開皇之始，梵經遙應，爰降璽書，請來弘譯。二年七月，弟子道密等侍送入京，住大興善寺。其年季冬，草創翻業，勅昭玄統沙門曇延等三十餘人令對翻傳。主上禮問殷繁，供奉隆渥。年雖朽邁，行轉精勤。曾依舍利弗陀羅尼具依修業，夢得境界自當作佛。如此靈祥雜沓，其例非一。後移住廣濟寺，為外國僧主，存撫羈客，妙得物心。
忽一旦告弟子曰：吾年老力微，不久去世。及今明了，誡爾門徒：佛法難逢，宜勤修學；人身難獲，慎勿空過。言訖就枕，奄爾而化。時滿百歲，即開皇九年八月二十九日。初，耶舍先逢善相者云：年必至百，亦合登仙。中壽果終，其言驗矣。登仙冥理，猶難測之。然其形貌瓌奇，頂如肉髻，耳長而聳，目正處中，有異常倫，特為殊相。固是傳法之碩德也。法主既傾，哀驚道俗。紹隆之事，將漸墜焉。
凡於隋代譯經八部，即大集日藏、大雲輪、大莊嚴法門等經是也。並沙門僧琛、明芬、給事李道寶、學士曇皮等僧俗四人更遞度語，沙門智鉉、道邃、慧獻、僧琨、奉朝請庾質、學士費長房等筆受，昭玄統沙門曇延、昭玄都大興善寺主靈藏等二十餘德監護始末。至五年冬，勘練俱了，並沙門彥琮製序。
尋耶舍遊涉四十許年，國五十餘，里十五萬，瑞景靈迹，勝寺高僧，駛水深林，山神海獸，無非奉敬，並預懲降，事既廣周，未遑陳敘。沙門彥琮為之本傳，具流於世。
護國菩薩經二卷。
移識經二卷。
發覺淨心經二卷。
虛空孕菩薩經二卷。
大方等大集賢護經五卷。
大集譬喻王經二卷。
佛華嚴入如來德智不思議境界經二卷。
四童子三昧經三卷。
妙法蓮華經添品七卷。
善思童子經二卷。
金光明經銀主陀羅尼品囑累品一卷。
大方等大雲請雨經一卷。
諸法本無經二卷。
大威燈光仙人問疑經一卷。
入法界體性經一卷。
希有希有校量功德經一卷。
善敬經一卷。
文殊尸利行經一卷。
八佛名號經一卷。
不空羂索呪經一卷。
十二佛名神呪經一卷。
一向出生菩薩經一卷。
金剛場陀羅尼經一卷。
如來方便善巧呪經一卷。
東方最勝燈王如來經一卷。
大法炬陀羅尼經二十卷。
大威德陀羅尼經二十卷。
五千五百佛名經八卷。
觀察諸法行經四卷。
無所有菩薩經四卷。
月上女經二卷。
出生菩提心經一卷。
商主天子所問經一卷。
諸法最上王經一卷。
大乘三聚懺悔經一卷。
起世經十卷。
佛本行集經六十卷。
聖善住意天子所問經四卷。
諸佛護念經十卷。
右三十九部，一百九十二卷。
沙門闍那崛多，隋云志德，北賢豆揵陀囉國人也，居富留沙富邏城，，剎帝利種。姓金步，父名跋闍邏娑囉。幼懷遠量，長垂清範，位居冡宰，燮理有經。
崛多昆季五人，身居最小，宿殖德本，早發道心，適在髻年，便求出離。二親識其誠量，仍為贊成，即入大林伽藍，因蒙度脫。其郁波弟耶名嗜那耶舍，專修宴坐，妙窮定業。其阿遮利耶名闍若那跋達囉，遍通三學，偏明律藏。
崛多自出家後，孝敬專誠，教誨積年，指歸通觀。然以賢豆聖境，靈迹尚存，便隨本師，具得瞻奉。時年二十有七，受戒三夏，師徒結志，遊方弘法。初有十人，同契出境。路由迦臂施國，淹留歲序。國王敦請其師，奉為法主，益利頗周。將事巡歷，便踰大雪山西足，固是天險之峻極也。至厭怛國，既初至止，野曠民希，所須食飲，無人營造。崛多遂捨具戒，竭力供待。數經時艱，冥靈所祐，幸免災橫。又經渴囉槃陀及于闐等國，屢遭夏雨寒雪，暫時停住。既無弘演，栖寓非久。又達吐谷渾國，漸至鄯州。于時即西魏後元年也。雖歷艱危，心逾猛厲，發蹤跋涉，三載于茲，同伴十人，唯存四箇。以周明武成之歲，初屆長安，止草堂寺。師徒遊化，已果來心。更登淨壇，再受具足。精誠從道，尤甚由來。
既處京華，漸通隋語。名聞稍遠，時輩所欽。被詔延入後園，共論佛法，殊禮別供，充諸禁中。思欲通法，無由自展，具情上啟，即蒙別勅，為造四天王寺，聽在居住。自茲已後，乃翻新經及接先闕，既非弘泰，羈縻而已。會譙王宇文儉鎮蜀，復請同行於彼。三年恒任益州僧主，住龍淵寺。
建德墮運，像教不弘。五眾一期，同斯俗服。武帝下勅，追入京輦。重加爵祿，逼從儒禮。秉操鏗然，守死無懼。帝愍其貞亮，哀而放歸。路出甘州，北由突厥，遇值中面他鉢可汗慇重請留，因往復曰：周有成壞，勞師去還。此無廢興，幸安意住。資給供養，當使稱心。遂爾併停，十有餘載。闍梨智賢，還西滅度。未久之問，和上遷化。隻影孤寄，莫知所安。賴以北狄君民，頗弘福利，因斯飄寓，隨方利物。
有齊僧寶暹、道邃、智周、僧威、法寶、僧曇、智照、僧律等十人，以武平六年相結同行，採經西域，往返七載，將事東歸，凡獲梵本二百六十部。迴至突厥，聞周滅齊，併毀佛法，退則不可，進無所歸，遷延彼間，遂逢至德，如渴值飲，若暗遇明。因與同居，講道相翫。所齎新經，仍共尋閱。請翻名題。勘舊錄目，轉覺巧便，有異前人。律等內誠，各私慶幸。獲寶遇匠，得不虛行。同誓焚香，共契宣布。
大隋受禪，佛法即興，暹等齎經，先來應運。開皇元年季冬屆止，勅付所司，訪人令譯。二年仲春，便就傳述。季夏詔曰：殷之五遷，恐民盡死。是則以吉凶之土制長短之命，謀新去故，如農望秋。龍首之山，川原秀麗，卉木滋阜，宜建都邑，定鼎之基，永固無窮之業，在茲可域，城曰大興城，殿曰大興殿，門曰大興門，縣曰大興縣。園苑池沼，其號並同。寺曰大興善也。於此寺中傳度法本。
于時崛多仍住北狄。至開皇四年，大興善寺沙門曇延等三十餘人，以躬當翻譯，音義乖越，承崛多在北，乃奏請還京。帝乃別勅追延。崛多西歸已絕，流滯十年，深思明世重遇三寶。忽蒙遠訪，欣願交并，即與使乎同來入國。于時文帝巡幸洛陽，於彼奉謁，天子大悅，賜問頻仍。未還京闕，尋勅敷譯。新至梵本，眾部彌多，或經或書，且內且外，諸有翻傳，必以崛多為主。僉以崛多言識異方，字曉殊俗，故得宣辯自運，不勞傳度。理會義門，句圓詞體。文意粗定，銓本便成。筆受之徒，不費其力。試比先達，抑亦繼之。
五年，勅令崛多共婆羅門沙門若那竭多、開府高恭、息都督天奴和仁及婆羅門毘舍達等道俗六人，令於內史內省翻梵古書及乾文等。于時廣濟寺唯獨耶舍一人譯經，別勅崛多，使兼翻經，兩頭來往。到十二年，翻書訖了，合得二百餘卷進畢。爾時耶舍先已終亡，仍勅崛多專主翻譯，移法席就大興善寺。更召婆羅門沙門達摩笈多，并勅高天奴、高和仁兄弟等同傳梵語。又增置十大德沙門僧休、法粲、法經、慧藏、洪遵、慧遠、法纂、僧暉、明穆、曇遷等，監掌翻事，銓定宗旨。沙門明穆、彥琮重對梵本，再審覆勘，整理文義。
崛多曾傳于填東南二千餘里有遮拘迦國，彼王純信，敬重大乘，宮中自有摩訶般若、大集、華嚴三部大經並十萬偈。王躬受持，親執鎖鑰，轉讀則開，香華供養。又道場內種種莊嚴，誘諸小王，令入禮拜。此國東南二十餘里，山甚巖險，有深淨窟，置大集、華嚴、方等、寶積、楞伽、方廣、舍利弗華聚二陀羅尼、都薩羅藏、摩訶般若、八部般若、大雲經等，凡十二部，咸十萬偈，國法相傳，防衛守護。又有入滅定羅漢三人，窟中禪寂。每至月半，諸僧就山為其淨髮，此則人法住持，有生之所憑賴。
崛多道性純厚，神志剛正，愛德無厭，求法不懈，博聞三藏，遠究真宗，遍學五明，兼閑世論。經行得道場之趣，總持通神呪之理。三衣一食，終固其誠。仁濟弘誘，非關勸請。勤誦佛經，老而彌篤。強識先古，久而逾詣。士庶欽重，道俗崇敬。隋滕王遵仰戒範，奉以為師。因事塵染，流擯東越，又在甌閩，道聲載洽，身心兩救，為益極多。至開皇二十年，便從物故，春秋七十有八。
崛多自從西服來至東華，循歷翻傳，自開皇五年訖仁壽之末，出護國等經，總三十九部，合一百九十二卷，並詳括陶冶，理教圓通，文明義結，具流於世。見隋、唐二錄眾經目錄七卷。
眾經目錄五卷。
右二部，一十二卷，其本並在。
沙門釋法經等，並大興善寺翻經大德也。開皇十四年甲寅，文帝勅撰一切經錄，法經等二十大德緝撰成之。總標綱記，位為九錄，區別品類，有四十二分，合有二千二百五十七部五千三百一十卷。揚化寺沙門明穆區域條分，指蹤紘絡。日嚴寺沙門彥琮覶縷緝維，考校同異。見長房錄。
又至仁壽二年，勅所司請興善寺大德與翻經沙門及學士等，披檢法藏，詳定經錄，隨類區辯，總為五分：單本第一、重翻第二、別生第三、賢聖集傳第四、疑偽第五，見、闕都合二千一百九部五千五十八卷。別生、疑偽，不須抄寫。已外三分，入藏見錄。並沙門彥琮綜理裁定。見續高僧傳。
合金光明經八卷。
右一部，八卷，其本見在。
沙門釋寶貴，大興善寺僧也。開皇十七年丁巳，合金光明經一部。貴即周世智度論師道安之神足。翫閱群典，見昔晉世沙門支敏度合兩支兩竺一白五家首楞嚴為一部作八卷，又合一支兩竺三家維摩為一部作五卷，又沙門僧就合四家大集為六十卷，諸此合經，文義宛具。斯既先哲遺蹤，貴遂依承以為規矩，遂合涼世法豐、周朝稱藏、梁時真諦、隋代志德前後所出，共二十四品，分為八卷。沙門彥琮重覆勘校，品部究足。始自于斯，文號經王，義稱深妙，願言幽顯，頂戴護持。
占察善惡業報經二卷。
右一部，二卷，其本見在。
沙門菩提登，外國人也，不知何代譯占察經一部。長房錄云：此經檢錄無目，而經首題云菩提登在外國譯，似近代出。今諸藏內，並寫流傳。而廣州有一僧行塔懺法，以皮作二枚帖子，一書善字、一書惡字，令人擲之，得善者好，得惡者不好。又行自撲法，以為滅罪。青州亦有一居士，同行此法。開皇十三年，有人告廣州官司，云是其妖。官司推問，其人引證云：塔懺法依占察經，自撲法依諸經中五體投地如太山崩。廣州司馬郭誼來京，向歧州具狀聞奏。勅不信占察經道理，令內史侍郎李元操共郭誼就寶唱寺問諸大德。沙門法經等報云：：占察經目錄無名及譯處，塔懺法與眾經復異，不可依行。勅云：諸如此者，不須流行。今謂不然。豈得以己管窺而不許有博見之士耶？法門八萬，理乃多途。自非金口所宣，何得顯斯奧旨？大唐天后天冊萬歲元年，勅東都佛授記寺沙門明佺等刊定一切經錄，以編入正經訖。後諸覽者，幸無惑焉。
開皇三寶錄十五卷。
右一部，一十五卷，見在。
翻經學士費長房，成都人也。房本出家，周廢僧侶，及隋興復，仍襲白衣。時預參傳，筆受詞義。以歷代群錄多惟編經，至於佛僧紀述蓋寡，乃撰三寶履歷帝年，始自周莊魯莊，至於開皇末歲。首列甲子，傍列眾經翻譯時代，附見綸綜，號為開皇三寶錄。撰成陳奏，下勅行之。其序略云：今之所撰，略准三書以為指南，顯茲三寶。佛生年瑞，依周夜明。經度時祥，承漢宵夢。僧之元始，城塹棟梁。毘贊光耀，崇於慧皎。其外傍採隱居歷年國誌典墳、僧祐集記、諸史傳等僅數十家，摘彼翠翎，成斯紀翮。扇之千載，風於百王。共秉智炬之光，照時昏暗。同傳法流之潤，洽世燋枯。闡我皇猷，導開厥始。昔結集之首，並指在某國城。今宣譯之功，理須各宗時代。故此錄體，率舉號稱為漢、魏、吳及大隋錄也。失譯疑偽，依舊注之。人以年為先，經隨代而次。有重列者，猶約世分。總其華戎，黑白道俗，合有一百九十七人，都所出經律戒論傳二千一百四十六部六千二百三十五卷，位而分之，為十五軸：一卷總目，兩卷入藏，三卷帝年，九卷代錄。代錄編鑒經翻譯之少多，帝年張知佛在世之遐邇，入藏別識教小大之淺深。云云。
大方等善住意天子所問經四卷。
大方等大集菩薩念佛三昧經十卷。
緣生初勝分法本經二卷。
藥師如來本願經一卷。
金剛般若論二卷。
菩提資糧論六卷。
攝大乘論釋論十卷。
緣生論一卷。
起世因本經十卷。
右九部，四十六卷，其本並在。
沙門達摩笈多，隋云法密，亦云法藏，本南印度羅囉國人也，剎帝利種，姓弊邪伽囉。有弟四人，身居長子。父母留戀，不聽出家，然以篤愛法門，深願離俗，年二十三，往中印度界鞬挐究撥闍城於究牟地僧伽囉磨，笈多於此寺中方得落髮，改名法密。年二十五，方受具戒。其郁波弟耶名佛馱笈多，阿遮利夜名舊拏達多，又一阿遮利夜名為普照，通大小乘經論，咸能誦說。行賓荼夜法，入第耶那。恒入此觀，以為常業。
笈多受具之後，仍住三年，就師學問。師之所得，略窺戶牖。後以普照師為吒迦國王所請，從師至彼，經停一載，師還本國，笈多更留四年，住於提婆鼻何囉，於是歷諸大小乘國及以僧寺，聞見倍多。北路商人，頗至於彼，遠傳東域，有大支那國焉，初雖傳述不甚明信，未作來心。但以志在遊方，情無所繫，遂往迦臂施國。六人為伴，仍留此國，停住王寺。笈多遂將四伴於國城中二年停止，遍歷諸寺，備觀所學。遠遊之心，尚未寧處。其國乃是北路之會，雪山北陰，商旅咸湊其境。於商客所，又聞支那大國三寶興盛，同侶一心，屬意來此，非惟觀其風化，願在利物弘經。
便踰雪山西足薄佉羅國、沙多叉挐國、達摩悉鬚多國。此諸國中，並不久住，足知風土、諸寺儀式。又至渴羅槃陀國，留停一年，未多開導。又至沙勒國，同伴一人，復還本邑。餘有三人，停在王寺，謂沙勒王之所造也。經住兩載，仍為彼僧講念破論，有二千偈，旨明三印，多破外道。又為講如實論，亦二千偈。約其文理，乃是世間論義之法。又至龜茲國，亦停王寺。又住二年，仍為彼僧講釋前論。其王篤好大乘，多所開悟，留引之心，旦夕相造。
笈多係心東夏，無志潛停，密將一僧間行至烏耆國，在阿蘭挐寺講通前論。又經二年，漸至高昌，客遊諸寺，其國僧侶多學漢言，雖停二年，無所宣述。又至伊吾，便停一載，值難避地西南，路純砂磧，水草俱乏，同侶相顧，性命莫投。乃以所齎經論權置道旁，越山求水，冀以存濟。求既不遂，勞弊轉增，專誦觀世音呪，夜雨忽降，身心充悅，尋還本途，四顧茫然，方道迷失，踟蹰進退，乃任前行，遂達于瓜州，方知曲取北路之道也。
笈多遠慕大國，跋涉積年。初契同徒，或留或歿，獨顧單影，屆斯勝地。靜言思之，悲喜交集。尋蒙帝旨，延入京城。處之名寺，供給豐渥，即開皇十年冬十月也。至止未淹，華言略悉。又奉別勅，令就翻經。移住興善，執本對譯，允正寔繁，所誦大小乘論，並是深要。至於宣解，大弘微旨，此方舊學，頻遣積疑。然而慈恕立身，柔和成性，心非道外，行在言前。誡地夷而靜，智水幽而潔。經洞字源，論窮聲意。加以威容詳正，勤節高猛。誦響繼晨宵，法言通內外。又性好端居，簡絕情務，寡薄嗜欲，息杜希求。無倦誨人，有踰利己。曾不忤顏於賤品，輕心於微類，遂使未覩者傾風，暫謁者欽敬。自居譯人之首，惟存傳授。所有覆疎，務存綱領。
煬帝定鼎東都，敬重隆厚，至於佛法，彌增崇樹。乃下勅於洛水南濱上林園內置翻經館，搜舉翹秀，永鎮傳法，登即下徵笈多并諸學士並預集焉。四事供承，復恒常度，致使譯人不墜其緒，成簡無替於時。及隋綱云頹，郊壘煙構，梵本新經，一時斯斷。笈多蘊其深解，遂闕陳弘。
始於開皇中歲屆于京師，即與崛多共參傳譯。于時崛多控權，令望居最，傳度梵隋，時惟稱美。至於深義，莫不反啟斯人，而容範滔然，無涉世路，所以傳譯聲望，抑己揚人。仁壽之末，崛多以緣他事，流擯東越。笈多乘機專主傳譯，從大業初年終大業末歲，譯大方等善住意等經九部，並文義澄潔，華質顯暢。沙門彥琮、明則、行矩等筆受。至大唐武德二年，終于洛汭，沙門彥琮為之作傳。
初，笈多翻金剛斷割般若波羅蜜經一卷及普樂經一十五卷，未及練覆，值偽鄭淪廢，不暇重修，今卷部在京，多明八相等事。
大唐，李氏，都長安自高祖神堯皇帝武德元年歲次戊寅至開元神武皇帝開元十八年庚午之歲，兼天后代，凡經一百一十三載，傳譯緇素，已有三十七人，所出經、律、論及傳、錄等，總三百一部二千一百七十卷。
沙門波羅頗迦羅蜜多羅，三部三十八卷經、論。
沙門釋法琳，一部一十卷集、論。
沙門釋玄奘，七十六部一千三百四十七卷經、律、論、記、傳。
沙門釋道宣，八部八十一卷譜、錄、傳、集。
沙門釋玄應，一部二十五卷經音義。
沙門釋靖邁，一部四卷圖記。
沙門釋智通，四部五卷經。
沙門伽梵達摩，一部一卷經。
沙門阿地瞿多，一部一十二卷經。
沙門釋玄惲，一部二十卷集。
沙門釋彥悰，一部六卷集議。
沙門那提，三部三卷經。
沙門若那跋陀羅，一部二卷經。
沙門地婆訶羅，一十八部三十四卷經、論。
清信士杜行顗，一部一卷經。
沙門釋復禮，一部二卷集論。
沙門釋慧立，一部一十一卷集傳。
沙門釋懷素，四部八卷戒本、羯磨。
沙門佛陀多羅，一部一卷經。
沙門佛陀波利，一部一卷經。
沙門提雲般若，六部七卷經、論。
沙門釋慧智，一部一卷讚頌。
沙門釋明佺，一部一十五卷目錄。
沙門實叉難陀，一十九部一百七卷經。
婆羅門李無諂，一部一卷經。
沙門彌陀山，一部一卷經。
沙門釋玄嶷，一部三卷集論。
沙門阿儞真那，七部九卷經。
沙門釋義淨，六十一部二百三十九卷經、律、論、傳。
沙門菩提流志，五十三部一百一十一卷經、論。
沙門釋愛同，一部一卷羯磨。
沙門釋慧苑，一部二卷經音義。
沙門釋智嚴，四部六卷經、集。
沙門跋日羅菩提，四部七卷經。
沙門釋懷迪，一部一十卷經。
沙門輸波迦羅，四部一十四卷經。
沙門釋智昇，五部二十五卷經錄、懺儀等。
寶星陀羅尼經十卷。
般若燈論釋十五卷。
大乘莊嚴經論十三卷。
右三部，三十八卷，其本並在。
沙門波羅頗迦羅蜜多羅，唐言作明知識，略云朋友。或一云波頗，唐言光智，中印度人也。本剎利王種姓，剎帝利。十歲出家，隨師習學。誦一洛叉大乘經，可十萬偈。受具已後，便學律藏。既通戒網，心樂禪思。又隨勝德，修習定業。因循不捨，經十二年。末復南遊摩伽陀國那蘭陀寺，值戒賢論師盛弘十七地論，因復聽採，以此論中兼明小教，又誦一洛叉偈小乘諸論。
波頗識度通敏，器宇沖邃。博通內外，研精大小。傳燈教授，同侶所推。承化門人般若因陀羅跋摩等，學功樹勣，深達義綱，相繼領徒，本國匡化，為彼王臣之所欽重。但以出家釋子，不滯一方，六月一移，任緣靡定。承北狄貪勇，未識義方，法藉人弘，敢欲傳化，乃與道俗十人展轉北行，達西面可汗葉護衙所，以法訓勗。曾未浹旬，特為戎主深所信伏，日給二十人料，旦夕祗奉。同侶道俗，咸被珍遇。生福增敬，日倍於前。
武德九年，高平王出使入蕃，因與相見。承此風化，將事東歸，而葉護君臣留戀不許。王即奏聞，下勅徵入，乃與高平同來謁帝。以貞觀元年歲次丁亥十一月二十日達京，勅住興善。釋門英達，莫不修造。自古教傳詞旨，有所未喻者，皆委其宗緒，括其同異，內計外執，指掌釋然。徵問相詶，披解無滯。乃上簡聞，蒙引內見。躬傳法理，無爽對揚，賜綵四十段，并宮禁新納一領。所將五僧，加料供給。重頻慰問，勞接殊倫。
至三年三月，上以諸有非樂，物我皆空，睠言真要，無過釋典，流通之極，豈尚翻傳。下詔所司，搜敡碩德，兼閑三教，備舉十科者一十九人，於大興善創開傳譯，沙門玄謨、僧伽等譯語，及三藏同學崛多律師證譯，沙門法琳、惠明、慧賾、慧淨等執筆，承旨慇懃詳覆，審定名義，具意成文。沙門慧乘、法常、慧朗、曇藏、智解、智首、僧辯、僧珍、道岳、靈佳、文順等證義。又勅上柱國尚書左僕射刑國公房玄齡、散騎常侍太子詹事杜正倫、禮部尚書趙郡王李孝恭等參助詮定，右光祿大夫太府卿蘭陵男蕭璟總知監護，百司供送，四事豐華，至四年四月譯寶星經訖。
後移勝光，又譯般若燈論、大莊嚴經論。至七年春，勘閱既周，繕寫云畢，所司詳讀，乃上聞奏。下勅各寫十部，散流海內，仍賜頗物百段。餘承譯僧，有差束帛。
波頗意在傳法，餘無挂懷，而時輩不詢，或生異議云：頗僥倖時譽，取馳於後，故聚名達，廢講經論，斯未是弘通者。時有沙門靈佳，卓犖拔群，妙通機會，對監護使具述事理云：頗遠投東夏，情乖名利，欲使道流千載，聲振上古。昔符姚兩代，翻經學士乃有三千。今大唐譯人，不過二十。意在明德同證，信非徒說。後代昭奉，無疑於今耳。識者僉議攸同，後遂不行。
時為太子染患，眾治無効，下勅延頗入內。一百餘日，親問承對，不虧帝旨。疾既漸降，辭出本寺，賜綾帛等六十段，并及時服十具。
頗誓傳法化，不憚艱危。遠度蔥河，來歸震旦，經途所亘，四萬有餘，躬齎梵文，望並翻盡，不言英彥有墜綸言，大志頹然，雅懷莫訴，因而遘疾。自知不救，分散衣資，造諸淨業。端坐觀佛，遺表施身，下勅特聽。尋爾而卒於勝光寺，春秋六十有九。東宮下令給二十人輿屍坐送，至于山所。闍維既了，沙門玄謨收拾餘骸，為之起塔於勝光寺，在乘法師塔東，即貞觀七年四月六日也。有識同嗟，法輪輟軫，群生無導，良可悲夫。
破邪論二卷。
辯正論八卷。
右二部，十卷，其本見在。
沙門釋法琳，姓陳氏，頴川人。遠祖隨官寓居襄陽。少而出家，遊獵儒釋，博綜詞義。金陵楚郢，從道問津。自文苑才林，靡不尋造。而意存綱梗，不營浮綺，野栖木食於青溪等山。晝則承誨佛經，夜則吟覽俗典。故於內外詞旨，經緯遺文，精會所歸，咸肆其抱。而風韻閑雅，韜德潛形。氣揚采飛，方陳神略。
隋季承亂，入關觀化，流離八水，顧步三秦。每以槐里仙宗，互陳名實。昔在荊楚，梗槩其文，而祕法奇章，猶未探括。自非同其形服，塵其本情，方可體彼宗師，靜茲紛結，乃權捨法服，長髮多年，外統儒門，內希聃術。遂以義寧初歲，假被巾褐，從其居館。琳素通莊老，談吐清奇，道侶服其精華，膜拜而從遊處，情契莫二，共敘金蘭。故彼所禁文詞，竝用諮琳取定，致令李宗奉釋之典包舉具舒，張偽葛妄之言銓題品錄。
武德初運，還莅釋宗。擁帙延光，栖遑問道。以帝壞同歸名教，是則鼓言鄭衛，易可箴規，乃住京師濟法寺。至武德四年，有太史令傅奕，先是黃巾，深忌佛法，上廢佛法事十有一條，云：釋經誕妄，言妖事隱，損國破家，未聞益世。請胡佛邪教，退還天竺，凡是沙門，放歸桑梓。則家國昌大，李孔之教行焉。武皇容其小辯，朝輔未能抗也。時謂遵其邪徑，通廢宏衢，莫不懼焉。乃下詔問曰：棄父母之鬚髮，去君臣之章服，利在何間之中？益在何情之外？損益二宜，請動妙釋。琳憤激傅詞，側聽明勅，承有斯問，郎陳對曰：琳聞至道絕言，豈九流能辯？法身無象，非十翼所詮。但四趣茫茫，漂淪欲海；三界蠢蠢，顛墜邪山。諸子迷以自焚，凡夫溺而不出。大聖為之興世，至人所以降靈，遂開解脫之門，示以安隱之路。於是中天王種，辭恩愛而出家；東夏貴遊，厭榮華而入道。誓出二種生死，志求一妙涅槃。弘善以報四恩，立德以資三有。此其利益也。毀形以成其志，故棄鬚髮美容；變俗以會其道，故去君臣華服。雖形闕奉親，而內懷其孝；禮乖事主，而心戢其恩。澤被怨親，以成大順；福沾幽顯，豈拘小違？上智之人，依佛語故為益；下凡之類，虧聖教故為損。懲惡則濫者自新，進善則通人感化。此其大略也。
而傅氏所奏，在司猶未施行，奕乃多寫表狀，遠近公然流布，京室閭里，咸傳禿丁之誚；劇談酒席，昌言胡鬼之謠。佛日翳而不明，僧尼阻而無勢，于時達量道俗，動毫成論者非一，各踈佛理，具引梵文，委示業緣，曲垂邪正。但竝是奕之所廢，豈有引廢證成？雖曰破邪，終歸邪破。琳情性玄機，獨覺千載，器局天授，博悟生知，覩作者之無功，信乘權之有據，乃著破邪論二卷，用擬傅詞文，有三十餘紙。自琳之綴釆，貫絕群篇，野無遁賢，朝無遺士，家藏一本，咸誦在心。竝流略之菁華，文章之冠冕，茂譽於是乎騰廣，昏情由之而開尚矣。琳又以論卷初出，意在弘通，自非廣露其情，則皂隷不塵其道，乃上啟儲后諸王及公卿侯伯等，竝文理弘被，庶績咸嘉其博詣焉。故奕奏狀因之致寢，遂得釋門重敞，琳寔其功。東宮庶子虞世南詳琳著論，乃為之序胤。
而傅氏不愜其情，重施密𧮂，構扇黃巾，用為黨類，道士李仲卿上十異九迷論、道士劉進喜上顯正論，皆貶量佛聖，塵點釋宗，昏冒生靈，衒曜朝野。薰蕕既雜，時所疑焉。武德九年春下詔，京置三寺，惟立千僧，餘竝放還桑梓。嚴勅既下，莫敢致詞。五眾哀號於槀街，四民顧歎於城市。于時道俗蒙然，投骸無措。賴由震方出帝，氛祲廓清，素襲啟聞，薄究宗領，登即大赦，還返神居。故佛日重朗於唐世，又由琳矣。
琳頻逢黜陟，誓結維持，道挫世情，良資寡學，乃探索典籍，隱括玄奧，撰辯正論八卷。頴川陳子良注之并製序。良文學雄伯，群儒仰戴，誘勸成則，其從如雲。貞觀初，文帝捨終南山大和舊宮，置龍田寺，後卻為翠微宮，即今翠微寺是。琳性欣幽靜，就而住之。眾所推美，舉知寺任。從容山服，詠歌林野。三年，勅波頗三藏翻寶星經及般若燈等論，召琳，令執筆承旨兼詳覆名義。
至十三年冬，有黃巾秦世英者，挾方術以要榮，遂程器於儲貳，素嫉釋種，陰陳琳論謗訕皇宗，罪當誷上。帝勃然下勅，沙汰僧尼，見有眾侶，宜依遺教。仍訪琳身，據法推勘。琳扼椀奮發，不待追徵，獨詣公庭，輕生徇理，乃縶以縲紲，下詔問曰：周之宗盟，異姓為後。尊祖重親，寔由先古。何為追逐其短，首尾兩端，廣引形似之言，備陳不遜之喻，犯毀我祖禰，謗黷我先人？如此要君，罪有不恕。琳答曰：文王大聖，周公大賢，追遠慎終，昊天靡答，孝悌之至，通於神明，雖有宗周，義不爭長。何者？皇天無親，竟由輔德。古人黨理而不黨親，不自我先，不自我後。雖親，有罪必罰。雖疎，有功必賞。賞罰理當，故天下和平。老子習訓道宗，德教加於百姓，恕己謙光，仁風刑于四海。又云：吾師名佛，佛者覺一切人也，乾竺古皇，西昇逝矣。討尋老教，始末可追。日授中經，示誨子弟，言吾師者，善入泥洹。綿綿常存，吾今逝矣。今劉、李所述，謗滅老氏之師，世莫能知，著茲辯正論有八卷，略對道士六十餘條，竝陳史籍，前言實非謗毀家國。自後辯對二十餘列，並據琳詞，具狀聞奏。勅曰：所著辯正論·信毀交報篇曰：有念觀音者，臨刃不傷。且赦七日，令爾自念。試及刑決，能無傷不？琳外纏桎梏，內迫刑期，水火交懷，訴仰無路。乃緣生來所聞經教及三聖尊名，銘誦心府，擬為顯應，至于限滿，忽神思飄勇，橫逸胸懷。歡慶相尋，頓忘死畏，立待對問。須臾勅至，云：今赦期已滿，當至臨刑，有何所念，念有靈不？琳援筆答曰：自隋季擾攘，四海沸騰，疫毒流行，干戈競起，興師相伐，各擅兵威，臣佞君荒，不為正治，遏絕王路，固執一隅。自皇王弔伐，載清陸海，斯寔觀音之力，咸資勢至之恩，比德連蹤，道齊上聖，救橫死於帝庭，免淫刑於都市。琳於七日已來，不念觀音，惟念陛下。勅治書侍御韋琮問琳：有詔令念觀音，何因不念，乃云惟念陛下？琳答：伏承觀音聖鑒，塵形六道，上天下地，皆為師範。然大唐光宅四海，九夷奉職，八表刑清，君聖臣賢，不為枉濫。今陛下子育，恒品如經，即是觀音。既其靈鑒相符，所以惟念陛下。且琳所著辯正論，爰與書史倫同，一句參差，任從斧鉞。陛下若順忠順正，琳則不損一毛。陛下若刑濫無辜，琳則有伏屍之痛。具以事聞，遂不加罪，有勅徙于益部僧寺。行至百牢關菩提寺，因疾而卒，時年六十九。
沙門慧序經理所苦，情結斷金，曉夕同衾，慰撫承接。及命將盡，在序膝上，序慟哭崩摧，淚如駛雨，乃召諸關旁道俗，葬於東山之頂，高樹白塔，勒銘誌之。行路望者，知便下淚。
琳所著詩賦啟頌碑表章誄、大乘教法并諸論、記、傳，合三十餘卷，並金石擊其風韻，縟錦繢其文思。流靡雅便，騰焰彌穆。又善應機說導，即事騁詞，言會宮商，義符玄籍。其秦英竟以狂慝被誅，公私怪其死。晚，劉、李、傅氏相從化往。故其遺文往行，可為萬代宗轄矣。
大般若波羅蜜多經六百卷。
能斷金剛般若波羅蜜多經一卷。
般若波羅蜜多心經一卷。
大菩薩藏經二十卷。
大乘大集地藏十輪經十卷。
顯無邊佛土功德經一卷。
說無垢稱經六卷。
解深密經五卷。
分別緣起初勝法門經二卷。
藥師瑠璃光如來本願功德經一卷。
稱讚淨土佛攝受經一卷。
甚希有經一卷。
最無比經一卷。
稱讚大乘功德經一卷。
如來示教勝軍王經一卷。
緣起聖道經一卷。
不空羂索神呪心經一卷。
十一面神呪心經一卷。
呪五首經一卷。
勝幢臂印陀羅尼經一卷。
諸佛心陀羅尼經一卷。
拔濟苦難陀羅尼經一卷。
八名普密陀羅尼經一卷。
持世陀羅尼經一卷。
六門陀羅尼經一卷。
佛地經一卷。
受持七佛名號所生功德經一卷。
佛臨涅槃記法住經一卷。
寂照神變三摩地經一卷。
菩薩戒本一卷。
菩薩戒羯磨文一卷。
佛地經論七卷。
瑜伽師地論一百卷。
顯揚聖教論二十卷。
瑜伽師地論釋一卷。
顯揚聖教論頌一卷。
王法正理論一卷。
大乘阿毘達磨集論七卷。
大乘阿毘達磨雜集論十六卷。
廣百論本一卷。
大乘廣百論釋論十卷。
攝大乘論本三卷。
攝大乘論世親釋十卷。
攝大乘論無性釋十卷。
辯中邊論頌一卷。
辯中邊論三卷。
大乘成業論一卷。
因明正理門論本一卷。
因明入正理論一卷。
唯識二十論一卷。
唯識三十論一卷。
成唯識論十卷。
大乘掌珍論二卷。
大乘五蘊論一卷。
觀所緣緣論一卷。
大乘百法明門論一卷。
緣起經一卷。
本事經七卷。
天請問經一卷。
阿毘達磨發智論二十卷。
阿毘達磨法蘊足論十二卷。
阿毘達磨集異門足論二十卷。
阿毘達磨識身足論十六卷。
阿毘達磨品類足論十八卷。
阿毘達磨界身足論三卷。
阿毘達磨大毘婆沙論二百卷。
阿毘達磨俱舍論本頌一卷。
阿毘達磨俱舍論三十卷。
阿毘達磨順正理論八十卷。
阿毘達磨顯宗論四十卷。
入阿毘達磨論二卷。
五事毘婆沙論二卷。
異部宗輪論一卷。
大阿羅漢難提蜜多羅所說法住記一卷。
勝宗十句義論一卷。
大唐西域記十二卷。
右七十六部，一千三百四十七卷，其本並在。
沙門釋玄奘，本名禕，俗姓陳氏，陳留人也，漢太丘長仲弓之後。曾祖欽，後魏上黨太守。祖康，北齊國子博士，食邑周南，子孫因家，又為緱氏人也。父惠，英潔有雅操，早通經術，形長八尺，美眉明目，拜江陵令，解纓而返，即大業年，識者以為尅終隱淪之候故也。有四男，奘最小，幼而珪璋特達，聰悟不群。年八歲，父坐於几側，口授孝經，至曾子避席，忽整襟而起。問其故，對曰：曾子聞師命尚猶避席，某今奉慈訓，豈宜安坐？父甚悅，知其必成器。召宗人語之，皆賀之曰：此公之揚烏也。其早慧如此。自後備通經奧。
次兄長捷，先出家，住東都淨土寺。以奘少罹窮酷，携以獎之。日授精理，旁兼巧論。年十一，誦維摩、法華，東都恒度，便預其次。自爾卓然梗正，不偶朋流。口誦目緣，略無閑缺。覩諸沙彌劇談掉戲，奘謂之曰：經不云乎：夫出家者為無為法。豈復恒為兒戲？可謂徒喪百年。時寺有景法師講涅槃經，執卷伏膺，遂忘寢食。又學嚴法師攝大乘論，一聞將盡，再覽無遺，時年十三也。
其後隋氏失御，天下沸騰。昆季相携，屆于京邑，住莊嚴寺，是時武德元年也。國基草創，兵甲尚興，所以京城未有講肆。然綿、蜀之中，法事甚盛，遂與兄從之。經子午谷入漢川，遂逢空、景二法師，停月餘日，從之受學，仍相與進向成都。諸德既萃，大建法筵。於是更聽基、暹攝論、毘曇，道振迦旃延論。敬惜寸陰，勵精無怠，二三年間，究通諸部。年滿二十，即以武德五年於成都受具，夏坐學律，五篇、七聚之宗，一遍斯得。
奘自惟曰：學貴經遠，義重疎通。鑽仰一方，未成探賾。遂從蜀至荊，詢求先德。漸至相州，造慧休法師，質問疑礙。次到趙州，謁道深法師，學成實論。又入長安，止大覺寺，就岳法師學俱舍論。皆一遍而盡其旨，經目而記於心，雖宿學耆年，不能出也。至於鈎深致遠，開微發伏，眾所不至，獨悟於幽奧者，固非一義焉。時長安有常、辯二法師，為上京法匠，奘又諮稟。然其所有深致，亦一拾斯盡。二德並深嗟賞，乃謂奘曰：汝可謂釋門千里之駒。其再明慧日，當在爾躬。恨吾輩老朽，恐不見也。自是學徒改觀，譽滿京邑。
僕射宋公簫瑀敬其脫穎，奏住莊嚴，然非本志，情栖物表，乃又惟曰：余周流吳蜀，爰逮趙魏，末及周秦，預有講筵，率皆登踐已布之言。今雖蘊胸襟，未吐之詞宗，解籤無地。若不輕生殉命，誓往華胥，何能具覿成言，用通神解，一覩明法，了義真文？要返東華，傳揚聖化，則先賢高勝，豈決疑於彌勒？後進鋒頴，寧輟想於瑜伽耶？遂厲然獨舉，詣闕陳表，有司不為通引。頓迹京臯，廣就諸蕃，遍學書語。行坐尋授，數日便通，側席面西，思聞機候。
會貞觀三年，時遭霜儉，下勅道俗，隨豐四出。幸因斯際，徑往姑臧，漸至燉煌，路由天塞，裹糧弔影。前望悠然，但見平沙，絕無人徑，迴遑委命，任業而前。展轉因循，達高昌境，王麴文泰得信於佛，殊禮供待，請留弘法。奘告誠慇至，遂任西行，厚相贈遺，以充資什。仍勅殿中侍郎史歡齎綾帛五百疋、果味兩車獻葉護可汗，書二十四封，通屈支等二十四國，每一封書附大綾一疋為信。給馬三十疋，手力二十五人，送至突厥葉護衙所。以大雪山北六十餘國，皆其部統，故重遺達，為奘開前路也。可汗遂勅所部諸國，令供給傳送，展轉遂達迦濕彌羅國，斯並高昌麴王、葉護可汗之力也。
奘周遊五印，遍師明匠，至如五明、四含之典，三藏十二之筌，七例八轉之音，三聲六釋之句，皆盡其微，畢究其妙。初那爛陀寺大德師子光等，立中、百論宗，破瑜伽等義，奘曰：聖人作論，終不相違，但學者有向背耳。因造會宗論三千頌，融會瑜伽、中、百之旨。先有南印度王灌頂師名般若毱多，明正量部，造破大乘論七百頌，奘申大乘義破之，名制惡見論，千六百頌。諸師咸曰：斯論窮天下之勍寇也，何敵當之！又東印度拘摩羅王因奘通化，初開信門，請問諸佛何所功德。奘讚如來三身利物，因造三身論三百頌以贈之。王曰：未曾有也！頂戴歸依。斯之三論，義府幽奧，五印度境，盛傳流布。是知道風昭著，德行高明，學蘊三冬，聲馳萬里。印度學人，咸仰盛德。既曰經笥，亦稱法將。小乘學徒，號奘為木叉提婆，唐言解脫天；大乘法眾，號摩訶耶那提婆，唐言大乘天。斯乃高其德而傳徽號，敬其人而議嘉名。
又戒日大王，五印臣伏，彼聞奘名，遣人邀請。奘初至止，王即問云：聞彼支那國有秦王破陣樂歌舞之曲。秦王何人，致此歌詠？奘曰：即今正國之天子也。未登皇極之前，封為秦王，是大聖人，撥亂反正，恩霑六合，故有斯詠。王曰：如此之人，故天縱之為物主也。王於奘所，盡心師敬，欲使芳音布於遐邇，故於曲女城施大論場，集五印度沙門、婆羅門能言之士，令奘立論。竟十八日，無敢問者。王大嗟賞，施金錢一萬、銀錢三萬、上氈衣一百具，悉皆不受。
五印度境，戒日王等慇重請留，用光玄化。奘志存弘益，傳於未聞，確擬東旋，拒而不受。王重請暫住，觀七十五日大施場相。事訖辭還，王勅所部遞送出境，并施象一頭，金銀錢各數萬。戒日、拘摩羅等十八大國王流淚執別。奘便辭而不受，諸僧勸受象施，皆曰：斯勝相也。佛滅度來，王雖崇敬，種種布施，未聞以象用及釋門。象為國寶，今既見惠，信之極矣。因即衲象而返錢寶。然其象也，其形圓大，高可丈三，長二丈許，上容八人并諸什物。緣國北旋，出印度境，奘歷遊諸國，觀禮聖迹，及感靈應，具如大唐西域記及續高僧傳兼奘法師傳等備顯。
奘於西域請得如來肉舍利一百五十粒；金佛像一軀，通光座高尺有六寸，擬摩揭陀國前正覺山龍窟影像；金佛像一軀，通光座高三尺三寸，擬婆羅痆斯國鹿野苑初轉法輪像；刻檀佛像一軀，通光座高尺有五寸，擬憍賞彌國出愛王思慕如來刻檀寫真像；刻檀佛像一軀，通光座高二尺九寸，擬劫比他國如來自天宮下降寶階像；銀佛像一軀，通光座高四尺，擬摩揭陀國鷲峯山說法華等經像；金佛像一軀，通光座高三尺五寸，擬那揭羅曷國伏毒龍所留影像；刻檀佛像一軀，通光座高尺有三寸，擬吠舍釐國巡城行化像；大乘經二百二十四部，大乘論一百九十二部，上座部經律論一十四部，大眾部經律論一十五部，三彌底部經律論一十五部，彌沙塞部經律論二十二部，迦葉臂耶部經律論一十七部，法密部經律論四十二部，說一切有部經律論六十七部，因論三十六部，聲論一十三部，凡五百二十夾六百五十七部。並載之巨象，還返帝城。
初，奘既度葱嶺，先遣侍人齎表陳露，違國化也。下勅流問，令早相見。行達于遁，以象致死，所齎經像交無運致，又上表請。尋下別勅，令于遁王給其鞍乘。既奉嚴勅，駝馬相運，至于沙州。又蒙別勅，計其行程，酬雇價直，並不受而還。自爾乘傳二十許乘，以貞觀十九年正月二十四日屆于京郊之西，道俗相趨，屯赴闐𨶮，數十萬眾，如值下生。將欲入都，人物諠擁，取進不前，遂停別館。通夕禁衛，候備遮斷，停駐道旁。從故城之西南至京師朱雀街之都亭驛，二十餘里，列眾禮謁，動不得旋。于時駕幸洛陽，奘乃留諸經像，送弘福寺。京邑僧眾，競列幢帳，助運莊嚴。四部諠譁，又倍初至。當斯時也，復感瑞雲現于日北，團圓如蓋，紅白相映，當于像上，顯發輪光，既非遶日，同共嗟仰，從午至晡，像入弘福，方始歇滅。致使京都五日，四民廢業，七眾歸承，當此一期，仰之彌高，終古罕類也。
謁帝於洛陽宮，見于儀鸞殿，特蒙慰問，面奉天顏，談敘真俗，無爽帝旨。從卯至酉，不覺時延，迄于閉鼓。上即事戎旃，問罪遼左，明旦將發，下勅同行，固辭疾苦，不違其請。先是中印度菩提寺僧三人送經初至，下勅普請，京城設齋，仍於弘福寺譯大華嚴等經。不久之間，奘信又至，乃勅且停，待到方譯。既見洛宮，深沃虛想，即陳翻譯，搜擢賢明，上曰：法師唐梵具瞻，詞理通敏，將恐徒揚仄陋，終虧聖典。奘曰：昔二秦之譯，門徒三千。雖復翻傳，猶恐後代無聞，懷疑乖信。若不搜舉，同奉玄規，豈以褊能妄參朝委？頻又固請，乃蒙降許。帝曰：自師行後，朕奉為穆太后於西京造弘福寺，可就翻譯。所須人物吏力，並與玄齡商量，務令優給。既承明命，返迹京師，遂召證義大德、諳解大小乘經論、為時輩所推者一十一人至，即京弘福寺沙門靈閏、沙門文備、羅漢寺沙門慧貴、實際寺沙門明琰、寶昌寺沙門法祥、靜法寺沙門普賢、法海寺沙門神昉、廓州法講寺沙門道深、汴州演覺寺沙門玄忠、蒲州普救寺沙門神泰、綿州振響寺沙門敬明等。綴文大德九人至，即京普光寺沙門拪玄、弘福寺沙門明濬、會昌寺沙門辯機、終南山豐德寺沙門道宣、簡州福聚寺沙門靖邁、蒲州普救寺沙門行友、棲巖寺沙門道卓、豳州昭仁寺沙門慧立、洛州天宮寺沙門玄則等。字學大德一人至，即京大總持寺沙門玄應。證梵語梵文大德一人至，即京大興善寺沙門玄謨。其年五月，方操貝葉，開演梵文，創譯大菩薩藏經。沙門道宣執筆，并刪綴詞理。又復旁翻佛地經、六門陀羅尼經、顯揚聖教論。二十年春正月，又譯大乘阿毘達磨雜集論，次譯瑜伽師地論，法師於論重加陶練。微有餘隙，又出西域記十二卷，沙門辯機親受時事，連比前後。
自前代已來，所譯經教初從梵語倒寫本文，次乃迴之順同此俗，然後筆人亂理文句，中間增損，多墜金言。今所翻傳，都由奘旨，意思獨斷，出語成章，詞人隨寫，即可披翫。于時駕返西京，奘乃進新譯經論并大唐西域記，表請題序，手勅答書，略云：朕學淺心拙，在物猶迷，況佛教幽微，豈能仰測？請為經題，非己所聞。其新撰西域記者，當自披覽。又再三表請，方蒙允許，遂謂駙馬都尉高履行曰：卿前請朕為父作碑，今氣力不如昔，願作功德，為法師作序。不能作碑，卿知之。
貞觀二十二年春，幸玉華宮。六月，勅追法師赴宮，見於玉華殿。帝問：比翻何經論？答：近翻瑜伽師地論訖，凡一百卷。帝曰：此論甚大，何聖所說？復明何義？答曰：論是彌勒菩薩說，明十七地義。又問：何名十七地？奘舉綱提目，陳列大義。帝深愛焉，遣使向京取瑜伽論。帝自詳覽，覩其詞義宏遠，非從來所聞，歎謂侍臣曰：朕觀佛經，譬猶瞻天望海，莫測高深。法師能於異域得是深法，朕比以軍國務殷，不及委尋佛教，而今觀之，宗源杳曠，靡知涯際。其儒道九流比之，猶汀瀅之池方溟海耳。而世云三教齊致，此妄談也。因勅所司簡祕書書手，寫新翻經論為九本，頒與雍、洛、兗、相、荊、楊、涼、益等九大州，展轉流通，使率土之人同稟未聞之義。
帝先許作新經序，機務繁劇，未及措意，至此法師重啟，方為染翰，少頃而成，名大唐三藏聖教序，神筆自寫，勅貫眾經之首。帝居慶福殿，百寮侍衛，命法師坐，使弘文館學士上官儀以所製序對群寮宣讀，霞煥錦舒，極褎楊之美致。天皇在春宮奉覩聖文，又製述三藏聖記。自此常參內禁，扣問沈隱，翻譯相續，不爽法機。
帝又讀法師所進菩薩藏經，美之，因勅春宮作其後序。秋七月，夏罷，勅賜雲納袈裟一領，妙絕今古。又勅天下諸寺各度五人，弘福寺宜度五十人，維持聖種，皆奘正言之力也。
冬十月，隨駕還京。勅所司於北闕紫微殿西別營一所，號弘法院，令奘居之，晝則帝留談說，夜乃還院翻經。更譯無性攝論、世親攝論、緣起聖道經、百法明門論。
皇太子奉為文德聖皇后於晉昌里置慈恩寺，度三百人，別造翻經院，令法師移就翻譯，仍綱維寺任，給新度弟子一十五人。弘福舊處，仍給十人。皇儲親降，製詩褒飾。
二十三年夏四月，駕幸翠微宮，仍勅陪從。既至，處分之外，唯談玄論道，問因果報應及西域先聖遺芳故迹，皆引經訓對。帝深信納，數攘袂歎曰：朕共師相逢晚，不得廣興佛事！
逮高宗嗣籙，素所珍敬，追入優問，禮殊恒帙。永徽二年，請造梵本經臺。蒙勅賜物，尋得成就。又追入內，於修文殿翻發智等論，降手詔飛白書，慰問優給。
顯慶元年正月，為皇太子於慈恩寺設大齋，朝宷總至。黃門侍郎薛元超、中書侍郎李義府曰：譯經佛法之大，未知何德可以光揚耶？奘曰：公之此問，常所懷矣。譯經雖位在僧，光價終憑朝貴。至如符秦時曇摩難提譯經，黃門侍郎趙文業執筆。姚秦時鳩摩羅什譯經，秦主及安成侯姚嵩筆受。元魏時菩提留支譯經，則宣武皇帝及侍中崔光錄文。齊、梁、周、隋，並皆如是。大唐貞觀初，波頗翻譯，勅左僕射房玄齡、趙郡王李孝恭、太子詹事杜正倫、太府卿簫璟等監閱詳定。今並無之，不足光遠。公等能為致言，則斯美可至。二公許為陳奏，尋下勅曰：慈恩翻譯，文義須精。宜令左僕射于志寧、中書令來濟、禮部尚書許敬宗、黃門侍郎薛元超、中書侍郎李義府等時為看閱，有不穩便處，即隨事潤色。若須學士，任量追兩三人。
冬十一月，中宮在難，歸依三寶，請垂加祐。法師啟曰：聖體必安和無苦。然所懷者是男，平安之後願聽出家，當蒙勅許。其月一日，皇后施納袈裟一領，妙勝前者，并時服玩百有餘件。五日，有勅令報法師：皇后分難已訖，端正奇特，神光滿院，自庭燭天。朕歡喜無已，內外舞躍，必不違所許。願法師護念。遂號為佛光王，當即受三歸，被袈裟服。十二月五日滿月，勅為佛光王度七人，仍請法師為王剃髮。其佛光王，即中宗孝和皇帝初生之瑞號也。創登皇極，勅為法師於兩京各置一佛光寺，并度人居之。其東都佛光寺，即法師之故宅也。復內出畫影，裝之寶輿，送慈恩寺翻譯堂中，追諡法師，稱大遍覺。
顯慶二年春二月，駕幸洛陽宮。法師與佛光王駕前而發，并翻經僧五人，陪從弟子各一，事事公給。既到，安置積翠宮，召入大內麗日殿，翻觀所緣緣等論。夏四月，車駕避暑於明德宮，法師亦陪從，安置飛花殿，譯大毘婆沙等論。五月，勅法師還於積翠宮翻譯。法師初謁文帝已，請於少林寺翻經。至是秋九月，復請入少林。天皇手詔，抑而不許。三年二月，隨駕還京。秋七月，西明寺成，勅法師居之，令給上房一口，新度沙彌海會等十人充弟子。天皇以法師先朝所重，嗣位之後，禮敬逾隆，中使朝臣，問慰無絕。
東國重於般若，前代雖翻，文不周備，眾人更請委悉重翻。然般若部大，京師多務，又人命無常，恐難得了，請就於玉華宮翻譯。即以四年冬十月，徙於玉華宮，并翻經大德及門徒等同去。其供給諸事，一如京下，至彼，安置肅誠院焉。五年春正月一日起，首翻大般若經。梵本總有二十萬頌，佛於四處十六會說，文既廣大，學徒請刪略，如羅什所翻，除繁去重。法師將順眾意，於夜夢中即有極怖畏事以相警誡。覺已驚懼，向諸眾說，還依廣譯。夜中乃見諸佛菩薩勝吉祥事，覺而喜慶，不敢更刪。至龍朔三年十月二十日，功畢絕筆，合成六百卷。合掌歡喜，告徒眾曰：此經於此地有緣。玄奘來此玉華者，經之力也。向在京師，諸緣牽亂，豈有了時？今得終訖，並是諸佛冥加，龍天擁祐。此乃鎮國之典，人天大寶，徒眾宜各踊躍欣慶。中間又翻成唯識論、辯中邊論、唯識二十論、品類足論等。至十一月二十二日，令弟子窺基奉表奏聞，請御製經序。至十二月七日，通事舍人馮義宣勅垂許。
麟德元年正月一日，翻經大德及玉華寺眾，慇懃啟請翻大寶積經。法師見眾情專至，俛仰翻數行訖，便攝梵本停住，告眾曰：此經部軸與大般若同。玄奘自量氣力，不復辦此。
奘自貞觀十九年乙巳於弘福寺創啟梵文，訖麟德元年甲子終於玉華宮寺，凡二十載，總出大小乘經律論等合七十五部一千三百三十五卷，又別撰西域記一部。自般若翻了，惟自策勤，行道禮懺，告翻經僧及門人曰：有為之法，必歸磨滅。泡幻形質，何得久停？行年六十五矣，必卒於玉華。於經論有疑者，今可速問。又謂門人曰：吾來玉華，本緣般若。今經事既終，吾生涯亦盡。若無常後，汝等遣吾宜從省儉，可以籧篨裹送，仍擇山㵎僻處安置，勿近宮寺。不淨之身，宜從屏遠。門徒等聞之，莫不哀鯁。
奘生常以來，願生彌勒。及遊西域，又聞無著兄弟皆生彼天，又頻祈請，咸有顯證。懷此專至，益增翹勵，所造功德，皆願往生。至正月九日，脚跌傷脛，因即寢疾。開目閉目，見大蓮華鮮白而至。又見偉相，知生佛前。遂命僧嘉尚讀所翻經論名目及造像寫經、施僧濟乏、然燈放生。具令讀訖，自懷欣悅，總召門人，有緣並集。於是罄捨衣資，更令造像及轉讀齋䞋。又命塑工宋法智於嘉壽殿竪菩提像骨，對寺僧門人辭訣并遣表訖，便默念彌勒，又令傍人稱願生頌。至二月四日，右脇累足，右手支頭，左手申髀，暨于屬纊，竟不迴轉，不飲不食。至五日中夜，弟子法光等問云：和上決定得生彌勒內眾不？答曰：得生。言訖，氣息漸微，少間神逝。侍人不覺屬纊方委，從足漸冷，最後頂暖。顏色赤白，怡悅勝常。過七七日，竟無改變，亦無異氣。自非定慧莊嚴，戒香資被，孰能致此？又冥應眾多，具於別傳，此略不述。
時坊州刺史竇師倫奏法師已亡，帝聞之，哀慟傷感，為之罷朝，曰：朕失國寶矣。時文武宰寮莫不悲咽流涕。帝言已，嗚咽，悲不能勝。翌日，又謂群臣曰：惜哉！朕國內失奘法師一人，可謂釋眾梁摧矣，四生無導矣。亦何異苦海方割，舟檝遽沈，闇室猶昏，燈炬斯掩？帝言已，嗟惋不怡。尋下勅移神柩歸京，安置慈恩寺，葬事所須，並令官給。又勅葬日，聽京城僧尼幢蓋送至墓所。
法師道茂德高，為明時痛惜，故於亡後，重疊降恩。求之古人，無以加也。於是素蓋、素幢，浮空雲合；哀笳、哀梵，氛遏人神。四俗以之悲涼，七眾惜其沈沒。以四月十五日，葬於滻東白鹿原西十里中，皂素彌滿。其塋與兄捷公相近，苕然白塔，近燭帝城，禁中多見，時傷聖慮。至總章元年四月八日，有勅改葬𨟄川北原，與州縣相知供給吏力。乃又出之，眾咸歎異，經久埋瘞，色相如初。自非願力所持，焉能致此？
法師形長七尺，板身赤白色，眉目疎朗，體貌端凝，談論清華，音詞遠暢，使聽者無倦，瞻者忘疲。或處徒眾，或對嘉賓，一坐半日，略無傾動。服尚乾陀，裁唯細㲲，修廣適中。行步雍容，直前而視，輒不顧眄。滔滔焉若大江之紀地，灼灼焉類芙蕖之在水。加以戒範端凝，始終如一。愛惜之志，過護浮囊；持敬之堅，超逾繫草。性愛怡簡，不好交遊，一入道場，非朝命不出。又聞盛暑之辰，體無霑液；祁寒之際，貌不慘悽。又不夭，不申，不欠，不啑，斯蓋未詳其地位，何賢聖之可格哉？
又，北宮現疾之時，徵應繁縟。將終之日，色貌敷愉，亦難得而測也。及終後月餘日，有人齎栴檀末香至，請依西國法以塗三藏身，眾咸莫之許。其人作色曰：弟子別奉進止，師等若不許，請錄狀以聞。眾從之。及開棺發殮已，人覺異香等蓮花之氣，互相驚問，皆云若茲。向人徐併殮衣，唯留襯服。眾覩三藏貌如生人，皆號絕共視。向人塗香服殮蓋棺已，俄失所在，眾疑天人焉。
又，其聽言觀行，名實相守。精厲晨昏，計時分業。虔虔不懈，專思法務。言無名利，行絕虛浮。曲識機緣，善通物性。不倨不諂，行藏適時。吐味幽深，辯開疑議。寔當代之英賢，乃釋門之法將矣。
且其發蒙入法，特異常倫。聽覽經論，用為恒任。既周行東夏，挹酌諸師，披露肝膽，盡其精義，莫不傾倒林藪，更新學府。遂能不遠數萬，諮求勝法，誓捨形命，必會為期。發趾張掖，途次龍沙。中途艱險，身心僅絕。既達高昌，倍光來價。傳國祖送，備閱靈儀。路出鐵門石門，躬乘沙嶺雪嶺。歷天險而志逾慷慨，遭凶賊而神彌厲勇。兼以歸稟正教，師承戒賢，理逐言揚，義非再授。廣聞異論，包藏胸臆，致使梵侶傾心，不遺其法。
又，以起信一論，文出馬鳴。印度諸僧，思承其本，奘乃譯唐為梵，通布五天。斯則法化之緣，東西互舉。
又，西華餘論，深尚聲明。奘乃卑心請決，隨授隨曉，致有七變其勢，動發異蹤，三循廣論，恢張懷抱，故得施無厭寺三千學僧，皆號智囊，護持城壍，及覩其脣吻，聽其詞義，皆彈指讚歎何斯人也！隨其遊歷塞外海東百三十國，道俗邪正承其名者，莫不仰德歸依，更崇開信。可以家國增榮，光宅推遠，獻奉歲至，咸奘之功。
若非天挺英靈，生知聖授，何能振斯鴻緒，導達遺蹤？前後僧傳往天竺者，首自法顯、法勇，終于道邃、道生，相繼中途一十七返，取其通言華梵，妙達文筌，揚導國風，開悟邪正，莫高於法師矣。恨其經部不翻其數猶眾，年未遲暮，足得出之，無常奄及，惜哉！
四分律刪補隨機羯磨一卷。
釋迦氏略譜一卷。
釋迦方志二卷。
大唐內典錄十卷。
集古今佛道論衡四卷。
東夏三寶感通錄三卷。
續高僧傳三十卷。
廣弘明集三十卷。
右八部，八十一卷，其本並在。
沙門釋道宣，俗姓錢氏，吳興人也，彭祖之後胤。宣少尋教相，長慕尋師，關之東西，河之南北，追訪賢友，無憚苦辛。外傅九流，內精三學，戒香芬潔，定水澄漪。存護法城，著述無輟。尤工律藏，刪補章儀，常於終南山以堅其志。凡所修撰，並行於代，護法綱要，此錄載之。餘別行門，在於內典。貞觀末年，方事修緝，撰四分刪補羯磨等八部。內典錄中，更有後續高僧傳十卷，尋本未獲，故闕。
一切經音義二十五卷。
右一部，二十五卷，其本見在。
沙門釋玄應，大慈恩寺翻經沙門也。博聞強記，鏡林苑之宏標；窮討本支，通古今之互體。故能讎校源流，勘閱時代。刪稚古之野素，削澆薄之浮雜。悟通俗而顯教，舉集略而騰美。真可謂文字之鴻圖，言音之龜鏡者也。以貞觀之末，勅召參傳，綜經正緯，咨為實錄。因譯尋閱，捃拾藏經，為之音義。注釋訓解，援引群籍，證據卓明，煥然可領。昔高齊沙門釋道慧為一切經音，依字直反，曾無追顧，致失教義，寔迷匡俗。應所作者，全異恒倫，徵覈本據，務存實錄。即萬代之師宗，亦當朝之難偶也。恨敘綴纔了，未及覆疎，遂從物故，惜哉！
古今譯經圖紀四卷。
右一部，四卷，其本見在。
沙門釋靖邁，簡州人也，以博學馳譽。大唐三藏翻譯眾經，召充綴文大德。後大慈恩寺翻經堂中壁畫古來傳譯緇素，靖邁於是緝維其事，撰成圖紀，題之于壁。但略費長房錄，續逮皇朝，直述譯經，餘無所紀。
千眼千臂觀世音菩薩陀羅尼神呪經二卷。
千囀陀羅尼觀世音菩薩呪經一卷。
觀自在菩薩隨心呪經一卷。
清淨觀世音普賢陀羅尼經一卷。
右四部，五卷，其本並在。
沙門釋智通，律行清苦，兼明經論，於總持門特所留意。通以隋大業年中出家，住京大總持寺。有遊方之志，遂於洛京翻經館學梵書語，早通精奧。唐貞觀中，有北天竺僧齎千臂千眼經梵本奉進，文帝勅通共梵僧相對譯出，勒成二卷。後於天皇永徽四年癸丑，於總持寺又出千囀等經三部。
千手千眼觀世音菩薩廣大圓滿無礙大悲心陀羅尼經一卷。
右一部，一卷，其本見在。
沙門伽梵達摩，唐云尊法，西印度人也，譯千手千眼大悲心經一卷。然經題云西天竺伽梵達摩譯，不標年代。推其本末，似是皇朝新譯。但以傳法之士，隨緣利見，出經流布，更適餘方，既不記年號，故莫知近遠。昇親問梵僧，云有梵本。既非謬妄，故載斯錄。准千臂經序，亦云智通共出。
陀羅尼集經十二卷。
右一部，一十二卷，其本見在。
沙門阿地瞿多，唐言無極高，中印度人。學窮滿字，行潔圓珠。精練五明，妙通三藏。加以大士利生，無悋鄉國，志弘像教，罔懼艱險，遂西踰雪嶺，東越沙河，載歷艱難，來儀帝闕。以天皇永徽三年壬子正月，廣將梵本來屆長安，勅令慈恩寺安置。沙門大乘琮等一十六人，英公、鄂公等一十二人，請高於慧日寺浮圖院建陀羅尼普集會壇。緣壇所須，並皆供辦，法成之日，屢降靈異。京中道俗，咸歎希逢。沙門玄揩等，遂固請翻其法本。後以四年癸丑至五年甲寅於慧日寺從金剛大道場經中撮要鈔譯，集成一十二卷，沙門玄揩等筆受。
于時有中印度大菩提寺僧阿難律木叉師、迦葉師等，於經行寺譯功德天法，編在集經第十卷內，故不別存也。
諸經要集二十卷。
右一部，二十卷，其本見在。
沙門釋玄惲，本名道世，律學高譽，慕重前良，綴緝為務。兼有鈔疏，注解眾經。西明創居，召為大德。顯慶年中，讀一切經，鈔諸要事，撰成一部，名諸經要集。餘如內典錄載。
集沙門不拜俗議六卷。
右一部，六卷，其本見在。
沙門釋彥悰，識量總敏，博曉群經，善屬文華，尤工著述。天皇龍朔二年壬戌，有詔令拜君親，恐傷國化，令百司遍議。于時沙門道宣等共上書，啟聞于朝廷，眾議異端，所司進入。聖躬親覽，下勅罷之。悰恐後代無聞，故纂斯事并前代故事及先賢答對，名為集沙門不拜俗議，傳之後代，永作楷模。牆壍法城，玄風不墜也。兼撰大唐京師寺錄行於代矣。
師子莊嚴王菩薩請問經一卷。
離垢慧菩薩所問禮佛法經一卷。
阿吒那智經一卷。
右三部，三卷。
沙門那提，唐曰福生，具依梵言，則云布如烏伐耶。以言煩多，故此但訛略而云那提也。本中印度人，少出家，名師開悟。志氣雄遠，弘道為懷。歷遊諸國，務在開物。而善達聲明，通諸詁訓。大夏召為文士，擬此土蘭臺著作者。性汎愛，好奇尚，聞有涉悟，不憚遠夷。曾往執師子國，又東南上楞伽山。南海諸國，隨緣達化。承脂那東國盛傳大乘，佛法崇盛，贍洲稱最，乃搜集大小乘經律論五百餘夾，合一千五百餘部。以天皇永徽六年創達京師。有勅令於慈恩安置，所司供給。
時玄奘法師當途翻譯，聲華騰蔚，無由克彰，掩抑簫條，般若是難。那提不蒙引致，無由自敷。顯慶元年，勅往昆崙諸國採取異藥。既至南海，諸王歸敬，為別立寺，度人授法。弘化之廣，又倍於前。以昔被勅往，理須返命。慈恩梵本，擬重尋研，龍朔三年，還返舊寺。所齎諸經，並為奘將北出，意欲翻度，莫有依憑，惟譯八曼荼羅等經三部，要約精最，可常行學。禪林寺沙門慧澤譯語，豐德寺沙門道宣綴文并製序。其年，南海真臘國為那提素所化者奉敬無已，思見其人，互相牽率，假途遠請，乃云：國有好藥，惟提識之，請自採取。下勅聽往，返亦未由。
曾有博訪大夏行人云：那提三藏乃龍樹之門人也。所解無相，與奘顧反。西梵僧云：大師隱後，斯人第一。深解實相，善達方便。小乘五部、毘尼外道、四韋陀論，莫不洞達源底，通明言義。詞出珠聯，理暢霞舉。所著大乘集義論，可有四十餘卷，將事譯之，被遺遂闕。夫以抱麟之歎，代有斯蹤，知人難哉，千齡罕遇。那提挾道遠至，投俾北冥，既無所待，乃三被毒，再充南役，崎嶇數萬，頻歷瘴氣。委命遭命，斯人斯在，嗚呼惜哉！
大般涅槃經後譯荼毘分二卷。
右一部，二卷，其本見在。
沙門若那跋陀羅，唐云智賢，南海波凌國人也，善三藏學。往者麟德年中，益府成都沙門會寧，故遊天竺，觀禮聖迹。汎舶西逝，路經波凌國，遂共智賢譯涅槃後分二卷，寄經達於交州，會寧方之天竺。後至儀鳳年初，交州都督梁難敵遣使附經入京，三年戊寅，大慈恩寺沙門靈會於東安啟請施行。
大乘顯識經二卷。
大方廣佛華嚴經續入法界品一卷。
方廣大莊嚴經十二卷。
證契大乘經二卷。
大乘離文字普光明藏經一卷。
大乘遍照光明藏無字法門經一卷。
大方廣師子吼經一卷。
大乘百福相經一卷。
大乘百福莊嚴相經一卷。
大乘四法經一卷。
菩薩脩行四法經一卷。
七俱胝佛大心准提陀羅尼經一卷。
佛頂最勝陀羅尼經一卷。
最勝佛頂陀羅尼淨除業障經一卷。
大乘密嚴經三卷。
造塔功德經一卷。
金剛般若波羅蜜經破取著不壞假名論二卷。
大乘廣五蘊論一卷。
右一十八部，三十四卷，其本並在。
沙門地婆訶羅，唐言日照，中印度人。洞明八藏，博曉四含。戒行清高，學業優贍，尤工呪術，兼洞五明。志在利生，來遊此國。以天皇儀鳳初至天后垂拱末，於兩京東、西太原寺及西京弘福寺譯大乘顯識經等一十八部，沙門戰陀般若提婆譯語，沙門慧智證梵語。勅召名德十人助其法化，沙門道成、薄塵、嘉尚、圓測、靈辯、明恂、懷度等證義，沙門思玄、復禮等綴文筆受。天后親敷睿藻，製序標首，光飾像教，傳之不朽也。
佛頂尊勝陀羅尼經一卷。
右一部，一卷，其本見在。
清信士杜行顗，京兆人。儀鳳中，任朝散郎、行鴻臚寺典客署令。顗明諸蕃語，兼有文藻，天竺語書，亦窮其妙。于時有罽賓國僧佛陀波利，齎梵經一夾詣闕奉獻。天皇有詔，令顗翻出，名為佛頂尊勝陀羅尼。寧遠將軍度婆及中印度三藏法師地婆訶羅證譯，是時儀鳳四年正月也。
此杜譯者，有廟諱、國諱，皆隱而避之，即世尊為聖尊、世界為生界、大勢為大趣、救治為救除，譯訖奉進。皇上讀訖，顧謂顗曰：既是聖言，不須避諱。杜時奉詔以正，屬有故而寢焉。荏苒之間，杜君長逝，未遑改正，其經遂行。後日照三藏奉詔再譯，名佛頂最勝陀羅尼。大周錄云佛頂尊勝陀羅尼日照三藏譯者，誤也。
十門辯惑論二卷。
右一部，二卷，其本見在。
沙門釋復禮，京兆人，俗姓皇甫氏。少出家，住興善寺。性虛靜，寡嗜慾，遊心內典，兼博玄儒，尤工賦詠，善於著述。俗流名士，皆慕仰之。三藏地婆訶羅、實叉難陀等譯大莊嚴、華嚴等經，皆勅召禮，令同翻譯，綴文裁義，實屬斯人。
天皇永隆二年辛巳，因太子文學權無二述釋典稽疑十條，用以問禮，請令釋滯，遂為答之，撰成二卷，名曰十門辯惑論。賓主酬答，剖析稽疑，文出於智府，義在於心外，如斯答對，非此而誰，可謂龍猛更生，馬鳴再出。權文學覩斯論已，眾疑頓遣，頂戴遵行。此雖一時之酬答，寔為萬代之龜鏡也。法師兼有文集，行於代焉。
右一部，十卷，其本見在。
沙門釋慧立，本名子立，天皇改為慧立，俗姓趙氏，天水人也。遠祖因官徙寓新平，故為豳人焉。爰祖及父，俱馳高譽，立即隋祕書郎毅之第三子也。生而岐嶷，有棄俗之志。年十五，貞觀三年，出家住豳州昭仁寺，此寺即破薛舉之戰場也。
立識敏才俊，神清道遠，習琳、遠之高風，有肇、融之識量，聲譽聞徹，勅召充大慈恩寺翻經大德。次補西明寺都維那，後授太原寺主，皆降綸旨，令維寺任。天皇之代，頻召入內，與黃冠對論，皆愜帝旨。事在別傳。
立以玄奘法師求經印度，若無紀述，季代罕聞，遂撰慈恩三藏行傳，未成而卒。後弘福沙門彥悰續而成之，總成十卷，故初題云沙門慧立本、釋彥悰箋。
四分比丘戒本一卷。
四分比丘尼戒本一卷。
四分僧羯磨三卷。
四分尼羯磨三卷。
右四部，八卷，其本並在。
沙門釋懷素，俗姓范氏，京兆人。世襲冠冕，貞觀十九年出家，師奘法師為弟子。而立性聰敏，專尋經論。進具之後，偏隷毘尼，依道成律師學四分律，不淹時序而為上首。先居弘濟，後住太原，學侶雲奔，教授無輟。以先德所集，多不依文，率己私見，妄生增減，遂乃撿尋律藏，抄出戒心羯磨，但取成文，非妄穿鑿，可謂嗣徽迦葉，繼軌波離而已焉。又別撰四分記鈔兼經論疏記等五十餘卷行於代。
大方廣圓覺修多羅了義經一卷。
右一部，一卷，其本見在。
沙門佛陀多羅，唐云覺救，北印度罽賓人也，於東都白馬寺譯圓覺了義經一部。此經近出，不委何年。且弘道為懷，務甄詐妄，但真詮不謬，豈假具知年月耶？
佛頂尊勝陀羅尼經一卷。
右一部，一卷，其本見在。
沙門佛陀波利，唐言覺護，北印度罽賓國人。忘身徇道，遍觀靈跡，聞文殊師利在清涼山，遠涉流沙，躬來禮謁。以天皇儀鳳元年丙子，杖錫五臺，虔誠禮拜，悲泣雨淚，望覩聖容。倐焉見一老翁從山中出來，作婆羅門語，謂波利曰：師精誠懇惻，何所求耶？波利答曰：聞文殊大士隱跡此山，從印度來，欲求瞻禮。翁曰：師從彼國，將佛頂尊勝陀羅尼經來不？此土眾生，多造諸罪。出家之輩，亦多所犯。佛頂神呪，除罪祕方。若不將經，徒來何益？縱見文殊，何必能識？師可還西國，取彼經來，流傳此土，即是遍奉眾聖，廣利群生，拯濟幽冥，報諸佛恩也。師取經來至此，弟子當示師文殊師利菩薩所在。波利聞此語已，不勝喜躍，遂裁抑悲淚，向山更禮。舉頭之頃，忽不見老人，波利驚愕，倍增虔敬。遂返歸本國，取得經來。既達帝城，便求進見，有司具狀聞奏，天皇賞其精誠，崇斯祕典，遂詔鴻臚寺典客令杜行顗及日照三藏於內共譯。譯訖，儭絹三十匹，經留在內。波利因乃垂泣奏曰：委棄身命，志在利人。請布流行，是所誠望。帝愍其專至，遂留所譯之經，還其梵本，任將流布。波利得經，不勝喜躍，將向西明寺訪得善梵語僧順貞，奏共翻譯，帝允其請。遂對諸大德共貞翻出，名佛頂尊勝陀羅尼。與前杜令所翻之者，呪韻經文大同小異。波利所願已畢，持經梵本入於五臺，于今不出，莫知所之。比諸眾譯，此最弘布。。
大方廣佛華嚴經不思議佛境界分一卷。
大方廣佛華嚴經脩慈分一卷。
大乘造像功德經二卷。
智炬陀羅尼經一卷。
諸佛集會陀羅尼經一卷。
大乘法界無差別論一卷。
右六部，七卷，其本並在。
沙門提雲般若，或云提雲陀若那，唐云天智，于闐國人。學通大小，智兼真俗，呪術禪門，悉皆諳曉。以天后永昌元年來屆于此，即以其年謁帝于洛，勅於魏國東寺翻經。以永昌元年己丑至天授二年辛卯，總出經論六部，沙門戰陀、慧智等譯語，沙門處一等筆受，沙門復禮等綴文，沙門德感、慧儼、法明、弘景等證義。
讚觀世音菩薩頌一卷。
右一部，一卷，其本見在。
沙門釋慧智，父印度人也，婆羅門種，因使遊此而生於智。少而精勤，有出俗之志。天皇時，因長年婆羅門僧奉勅度為弟子，本既梵人，善閑天竺書語，又生唐國，復練此土言音，三藏地婆訶羅、提雲若那、寶思惟等所有翻譯，皆召智為證，兼令度語。
智以天后長壽二年癸巳，於東都佛授記寺自譯讚觀世音頌一部。
右一部，十五卷，其本見在。
沙門釋明佺，東都佛授記寺僧也。尤精律學，兼閑經論。天后天冊萬歲元年乙未，勅刊定經目，佺首末條錄，編比次序，與翻經大德二十餘人同共參定。雖云刊定，繁穢尤多。雖見流行，實難憑准。中有乖舛，如別所述。
大方廣佛華嚴經八十卷。
文殊師利授記經三卷。
大方廣入如來智德不思議經一卷。
大方廣如來不思議境界經一卷。
大方廣普賢菩薩所說經一卷。
大乘入楞伽經七卷。
觀世音菩薩祕密藏神呪經一卷。
妙臂印幢陀羅尼經一卷。
百千印陀羅尼經一卷。
救面燃餓鬼陀羅尼神呪經一卷。
右繞佛塔功德經一卷。
大乘四法經一卷。
十善業道經一卷。
大乘起信論二卷。
摩訶般若隨心經一卷。
大方廣不生不滅經一卷。
大方廣如來難思議境界經一卷。
離垢淨光陀羅尼經一卷。
菩薩出生四法經一卷。
右一十九部，一百七卷。
沙門實叉難陀，唐云學喜，于闐國人。智度弘曠，利物為心。善大小乘，兼異學論。天后明揚佛日，敬重大乘，以華嚴舊經處會未備，遠聞于闐有斯梵本，發使求訪，并請譯人實叉與經同臻帝闕。以天后證聖元年乙未，於東都大內大遍空寺譯華嚴經，天后親臨法座，煥發序文，自運仙毫，首題名品，南印度沙門菩提流志、沙門義淨同宣梵本。後付沙門復禮、法藏等，於佛授記寺譯，至聖曆二年己亥功畢。
又，至久視元年庚子，於三陽宮內譯大乘入楞伽經。及於西京清禪寺、東都授記寺譯文殊授記等經。前後總譯一十九部，沙門波崙、玄軌等筆受，沙門復禮等綴文，沙門法寶、弘景等證義，太子中舍賈膺福監護。
至長安四年，實叉緣母年老，請歸覲省。表書再上，方蒙允許，勅御史霍嗣光送至于闐。後和帝龍興，重暉佛日，勅再徵召，方屆帝城，以景龍二年達于茲土。帝屈萬乘之尊，親迎於開遠門外。京城緇侶，備諸幢幡，逆路導引，仍裝飾青象，令乘入城，勅於大薦福寺安置。
未遑翻譯，遘疾彌留，以景雲元年十月十二日，右脇累足，終于大薦福寺，春秋五十有九。緇徒悲噎，歎法棟之遽摧；俗侶哀號，恨群生之失導。有詔聽依外國法葬，以十一月十二日於開遠門外古然燈臺焚之。薪盡火滅，其舌猶存，斯是弘法之嘉瑞也。至十二月二十三日，本國門人悲智勅使哥舒道元送其餘骸及斯靈舌還歸于闐，起塔供養。後人復於焚屍之所起七層塔焉。
不空羂索陀羅尼經一卷。
右一部，一卷，其本見在。
婆羅門李無諂，北印度嵐波國人，識量聰敏，內外該通，唐梵二言，洞曉無滯。三藏阿儞真那、菩提流志等翻譯眾經，並無諂度語。
於天后代聖曆三年庚子三月，有新羅國僧明曉，遠觀唐化，將欲旋途，於總持門先所留意，遂慇勤固請譯此真言，使彼邊維同聞祕教。遂於佛授記寺翻經院為譯不空羂索陀羅尼經一部，沙門波崙筆受。至久視元年八月，將所譯經更於罽賓重勘梵本，方寫流布。
無垢淨光大陀羅尼經一卷。
右一部，一卷，其本見在。
沙門彌陀山，唐言寂友，覩貨邏國人也。幼小出家，遊諸印度，遍學經論，於楞伽、俱舍最為精妙。志弘像法，無悋鄉邦，杖錫而遊，來臻皇闕。於天后代共實叉難陀譯大乘入楞伽經。後於天后末年共沙門法藏等譯無垢淨光陀羅尼經一部。譯畢進內，辭帝歸邦，天后厚遣，任歸本國。
甄正論三卷。
右一部，三卷，其本見在。
沙門釋玄嶷，俗姓杜，名乂。先是黃冠，為東都大弘道觀主。遊心七藉，妙善三玄，黃宗之中，此為綱領。天后心崇大法，弘闡釋宗。乂遂歸心，請求剃落，詔許度之，住佛授記寺。後為寺都，兼預翻譯。悉彼宗之虛誕，知正教之可憑，遂造甄正論一部，指陳虛偽，主客問答，極為省要。
不空羂索陀羅尼自在王呪經三卷。
浴像功德經一卷。
校量數珠功德經一卷。
觀世音菩薩如意摩尼陀羅尼經一卷。
文殊師利根本一字陀羅尼經一卷。
大陀羅尼末法中一字心呪經一卷。
隨求即得大自在陀羅尼神呪經一卷。
右七部，九卷，其本並在。
沙門阿儞真那，唐云寶思惟，北印度迦濕蜜羅國人，剎帝利種，彼王之華胄。幼而捨家，禪誦為業。進具之後，專精律品。復慧解超群，學兼真俗，乾文呪術，尤工其妙。加以化導為心，無戀鄉國，以天后長壽二年癸巳屆于洛都，勅於天宮寺安置。
即以天后長壽二年癸巳至中宗神龍二年丙午，於授記、天宮、福先等寺譯不空羂索陀羅尼經等七部。後至睿宗太極元年壬子四月，太子洗馬張齊賢等繕寫進內。至延和元年六月，勅令禮部尚書晉國公薛稷、右常侍高平侯徐彥伯等詳定，入目施行。
三藏自神龍二年已後，更不譯經，唯精勤禮誦，修諸福業。每於晨朝，磨香為水，塗浴佛像，後方飲食。從始至終，此為恒業。衣鉢之外，隨得隨施。後於龍門山請置一寺，依外國法式製造，呼為天竺，已及門人，同居此寺。精誠所感，其數寔多。壽年百餘，以開元九年，終於寺矣。
金光明最勝王經十卷。
能斷金剛般若波羅蜜多經一卷。
佛為難陀說出家入胎經二卷。
入定不定印經一卷。
藥師瑠璃光七佛本願功德經二卷。
彌勒下生成佛經一卷。
佛為勝光天子說王法經一卷。
浴像功德經一卷。
數珠功德經一卷。
觀自在菩薩如意心陀羅尼呪經一卷。
曼殊室利菩薩呪藏中一字呪王經一卷。
稱讚如來功德神呪經一卷。
大孔雀呪王經三卷。
佛頂尊勝陀羅尼經一卷。
莊嚴王陀羅尼呪經一卷。
香王菩薩陀羅尼呪經一卷。
一切功德莊嚴王經一卷。
拔除罪障呪王經一卷。
善夜經一卷。
大乘流轉諸有經一卷。
妙色王因緣經一卷。
佛為海龍王說法印經一卷。
能斷金剛般若波羅蜜多經論頌一卷。
能斷金剛般若波羅蜜多經論釋三卷。
因明正理門論一卷。
成唯識寶生論五卷。
觀所緣論釋一卷。
掌中論一卷。
取因假設論一卷。
觀總相論頌一卷。
止觀門論頌一卷。
手杖論一卷。
六門教授習定論一卷。
五蘊皆空經一卷。
三轉法輪經一卷。
無常經一卷。
八無暇有暇經一卷。
長爪梵志請問經一卷。
譬喻經一卷。
略教誡經一卷。
療痔病經一卷。
根本說一切有部毘奈耶五十卷。
根本說一切有部苾芻尼毘奈耶二十卷。
根本說一切有部毘奈耶雜事四十卷。
根本說一切有部尼陀那目得迦十卷。
根本說一切有部戒經一卷。
根本說一切有部苾芻尼戒經一卷。
根本說一切有部百一羯磨十卷。
根本說一切有部毘奈耶頌五卷。
根本說一切有部毘奈耶雜事攝頌一卷。
根本說一切有部尼陀那目得迦攝頌一卷。
根本薩婆多部律攝二十卷。
一百五十讚佛頌一卷。
龍樹菩薩勸誡王頌一卷。
大唐西域求法高僧傳二卷。
大唐南海寄歸內法傳四卷。
別說罪要行法一卷。
受用三水要法一卷。
護命放生軌儀一卷。
法華論五卷。
集量論四卷。
右六十一部，二百三十九卷。
沙門釋義淨，齊州人，俗姓張，字文明。髫齓之年，辭榮落䰂，於是遍詢名匠，廣探群藉，內外閑曉，今古遍知。
年十有五，志遊西域，仰法顯之雅操，慕玄奘之高風。加以勤無棄時，手不釋卷，弱冠登具，逾厲堅貞。咸亨二年三十有七，方叶夙懷，遂之廣府。初結誓同志，數滿十人，洎乎汎舶，餘皆退罷，唯淨堅心轉熾，遂即孤行。備歷艱難，漸達印度。所至之境，皆洞言音。凡遇王臣，咸蒙禮重。鷲峯、雞足，並親登陟。祇園、鹿苑，咸悉周遊。憩那爛陀，禮菩提樹。遍師明匠，學大小乘。所為事周，還歸故里。凡所歷遊三十餘國，往來問道，出二十年。以天后證聖之元乙未仲夏還至河洛。將梵本經律論近四百部合五十萬頌，金剛座真容一鋪，舍利三百粒。天后敬法重人，親迎于上東門外。洛陽緇侶，備設幢旛，兼陳鼓樂，在前導引，勅於佛授記寺安置，所將梵本並令翻譯。
初，共于闐三藏實叉難陀翻華嚴經，久視已後，方自翻譯。即以久視元年庚子至長安三年癸卯，於東都福先寺及西京西明寺譯金光明最勝王、能斷金剛般若、入定不定印、彌勒成佛、一字呪王、莊嚴王陀羅尼、善夜、流轉諸有、妙色王因緣、無常、八無暇有暇、長爪梵志等經，根本說一切有部毘奈耶、尼陀那目得迦、百一羯磨及律攝等，掌中、取因假設、六門教授等論，及龍樹勸誡頌。已上二十部一百一十五卷，北印度沙門阿儞真那證梵文義，沙門波崙、復禮、慧表、智積等筆受證文，沙門法寶、法藏、德感、成莊、神英、仁亮、大儀、慈訓等證義，成均太學助教許觀監護繕寫進內，天后製新翻聖教序，令標經首。
暨和帝龍興神龍元年乙巳，於東都內道場譯孔雀王經，又於大福先寺譯勝光天子、香王菩薩呪、一切功德莊嚴王等經。上四部六卷，沙門盤度讀梵文，沙門玄傘筆受，沙門大儀證文，沙門勝莊、利貞等證義，兵部侍郎崔湜、給事盧粲等潤文正字，祕書大監駙馬都尉觀國公楊慎交監護。和帝心崇釋典，製序褒揚，號為大唐龍興三藏聖教序。帝御洛城西門，宣示群辟，淨所新翻，並令標引。二年丙午，隨駕歸京，勅於大薦福寺別置翻經院處之。三年丁未，帝召入內，并同翻經沙門九旬坐夏。帝以昔居房部，幽厄無歸，祈念藥師，遂蒙降祉。賀茲往澤，重闡洪猷，因命法徒，更令翻譯，於大佛光殿譯成二卷，名藥師瑠璃光七佛本願功德經。帝御法筵，手自筆受。
又，至景龍四年庚戌，於大薦福寺譯浴像功德、數珠功德、如意心、尊勝、拔除罪障、出家入胎、五蘊皆空、三轉法輪、譬喻、療痔病等經，根本說一切有部苾芻尼毘奈耶、毘奈耶雜事、二眾戒經、毘奈耶頌、雜事攝頌、尼陀那目得迦攝頌、唯識寶生、觀所緣釋等。已上二十部八十八卷，吐火羅沙門達磨末磨、中印度沙門拔弩證梵義，罽賓沙門達磨難陀證梵文，居士東印度首領伊舍羅證梵本，沙門慧積、居士中印度李釋迦度頗多等讀梵本，沙門文綱、慧沼、利貞、勝莊、愛同、思恒等證義，沙門玄傘、智積等筆受，居士東印度瞿曇金剛、迦濕彌羅國王子阿順等證譯，修文館大學士特進趙國公李嶠、兵部尚書逍遙公韋嗣立、中書侍郎趙彥昭、吏部侍郎盧藏用、兵部侍郎張說、中書舍人李乂、蘇頲等二十餘人次文潤色，左僕射舒國公韋巨源、右僕射許國公蘇瓌等監譯，祕書大監嗣號王邕監護。
又，至睿宗景雲二年辛亥，於大薦福寺復譯稱讚如來功德神呪、佛為龍王說法印、略教誡等經，能斷般若論頌及釋因明理門、觀總相頌、止觀門頌、手杖等論，及法華、集量百五十讚，合一十二部二十一卷。沙門曷利末底烏帝提婆等讀梵本，沙門玄傘、智積等筆受，沙門慧沼等證義，太常卿衛國公薛崇胤監護。合從天后久視元年庚子至睿宗景雲二年辛亥，都譯五十六部二百三十卷。
又，別撰大唐西域求法高僧傳、南海寄歸內法傳、別說罪要行法、受用三水要法、護命放生軌儀，凡五部合九卷。又出說一切有部跋窣堵約七八十卷，但出其本，未遑刪綴，遽入泥洹，其文遂寢。淨又於一切有部律中抄諸緣起，別部流行，如摩竭魚因緣等四十二經四十九卷，既是別生抄經，不合為翻譯正數，今載別生錄中，如刪繁錄中，具列名目。
淨雖遍翻三藏，而偏攻律部。譯綴之暇，曲授學徒。凡所行事，皆尚其急，瀘漉滌穢，特異常倫。學侶傳行，遍於京洛。美哉，亦遺法之盛事也！以先天二年卒，春秋七十九矣。
大寶積經一百二十卷。
右此部經，新譯、舊譯四十九經合成一部。於中析取，二十六會三十九卷為菩提流志新譯，餘二十三會八十一卷並是舊譯。勘同編入，已備餘錄，故不重存。其新譯會名，具如別錄初第十一卷寶積部中，依次編列。
實相般若波羅蜜經一卷。
文殊師利所說不思議佛境界經二卷。
大乘金剛髻珠菩薩修行分一卷。
寶雨經十卷。
大乘伽耶山頂經一卷。
不空羂索神變真言經三十卷。
千手千眼觀世音菩薩姥陀羅尼身經一卷。
如意輪陀羅尼經一卷。
六字神呪經一卷。
護命法門神呪經一卷。
廣大寶樓閣善住祕密陀羅尼經三卷。
一字佛頂輪王經五卷。
文殊師利寶藏陀羅尼經一卷。
金剛光焰止風雨陀羅尼經一卷。
有德女所問大乘經一卷。
般若波羅蜜多那經一卷。
妙慧童女所問經一卷。
不空羂索呪心經一卷。
妙德婆羅門女問佛轉何法輪經一卷。
智猛長者問經一卷。
佛入毘耶離除一切鬼病經一卷。
那邪經一卷。
大陀羅尼經一卷。
文殊師利呪法藏經一卷。
一字呪王經一卷。
無迦略曳菩薩造廣大摩尼祕密善住經一卷。
釋般若六字三句論一卷。
右五十三部，一百一十一卷。
沙門菩提流志，本名達摩流支，唐言法希，天后改為菩提流志，唐云覺愛，南印度人，婆羅門種，姓迦葉氏。聰叡絕倫，風神爽異。生年十二，外道出家。師稟波羅奢羅，學彼經術，遂洞曉聲明，尤閑數論，陰陽曆數，地理天文，呪術醫方，皆如指掌。年登耳順，自謂孤行，撩僧論議，䞈以身事。時有大乘上座部三藏，厥號耶舍瞿沙，知其根熟，遂與交論。未越幾關，詞理俱屈，始知佛日高明，匪螢燈並照；法海深廣，豈涓渧等潤！於是沒身敬事，專學佛乘，奉戒無虧，志節高峻，崇慧有在，解學寬深。未越五年，通達三藏。
天皇遠聞雅譽，遣使往邀，未及使還，白雲遽駕。暨天后御極，方赴帝京。以長壽二年癸巳創達都邑，即以其年於佛授記寺譯寶雨經，中印度王使沙門梵摩同宣梵本，沙門戰陀、居士婆羅門李無諂譯語，沙門慧智證譯語，沙門處一等筆受，沙門思玄等綴文，沙門圓測、神英等證義，司賓寺丞孫辟監護。後於大周東寺譯實相般若、金剛髻、大乘伽耶頂、有德、妙慧、文殊不思議境界、妙德女問佛等經。又於佛授記寺譯護命法門、六字神呪、般若蜜多那、不空羂索呪心、智猛長者問、除鬼病、那耶、大陀羅尼、文殊呪法藏、一字呪王、摩尼祕密善住等經及般若六字三句論。已上一十九部合二十卷，沙門行感等同譯。
後至和帝龍興神龍二年丙午，隨駕歸京，勅於西崇福寺安置，遂譯廣大寶樓閣、不空羂索神變、一字佛頂、千手千眼姥陀羅尼、如意輪、文殊寶藏、金剛光焰等經及大寶積。此經都有四十九會，上代譯者，摘會別翻而不終部帙。往者貞觀中，玄奘法師往遊印度，將梵本還，於弘福寺譯大菩薩藏經，即是寶積第十二之一會。後於玉華宮寺翻大般若竟，諸德慇懃請翻寶積，奘法師云：譯寶積之功，不謝於般若。余生涯已窮，恐不終其事。固請不已，遂啟夾譯之，可得數行，乃嗟歎曰：此經與此土群生未有緣矣。余氣力衰竭，不能辦也。因而遂輟。流志來日，復齎其梵本，和帝命志續奘餘功，遂廣鳩碩德，并召名儒，尋繹舊翻之經，考校新來之夾，上代譯者，勘同即附，昔來未出，案本具翻。兼復舊義擁迷，詳文重譯。始乎神龍二年丙午創筵，迄于睿宗先天二年癸丑畢席，於中二十六會三十九卷，流志新譯，謂三律儀會、無邊莊嚴會、無量壽如來會、不動如來會，被甲莊嚴會、文殊師利普門會、出現光明會、佛為阿難說處胎會、無盡伏藏會、授幻師跋陀羅記會、大神變會、優波離會、發勝志樂會、善順菩薩會、勤授長者會、優陀延王會、妙慧童女會、恒河上優婆夷會、功德寶花敷菩薩會、善德天子會、阿闍世王子會、淨信童女會、彌勒菩薩所問會、無盡慧菩薩會、勝鬘夫人會、廣博仙人會。創發題日，於大內佛光殿，和帝親御法筵，筆受經旨，百僚侍坐，妃后同觀。求之古人，無以加也。
逮睿宗嗣曆，復於北苑白蓮華亭及大內甘露等殿別開會首，亦親筆受。並沙門思忠及東印度大首領伊舍羅、直中書度頗具等譯梵文，北印度沙門達摩、南印度沙門波若丘多等證梵義，沙門慧覺、宗一、普敬、履方等筆受，沙門勝莊、法藏、塵外、無著、深亮、懷迪等證義，沙門承禮、神暕、雲觀等次文，太子詹事東海郡公徐堅、邠王傅固安伯盧粲、尚書右丞東海男盧藏用、中書舍人野王男蘇瑨、禮部郎中彭景直、左補闕祁縣男王瑨、太府丞顏溫之、太常博士賀知章等潤色，中書侍郎平輿侯陸象先、侍中鉅鹿公魏知古等監譯，前太常卿薛崇胤、通事舍人弘農男楊仲嗣監護，繕寫既了，將本進內，睿宗外總萬方，內崇三寶，御筆製序，標於經首。前後總譯五十三部，合一百一十一卷。
三藏流志自翻寶積經了，更不譯經，禪觀怡神，金丹養志。壽雖過百，道業無虧，持誦經行，晨昏靡替。至開元十二年，隨駕入洛，勅於長壽寺安置，以流志所住，加號開元。
至十五年九月，顧謂門人曰：泡幻之身，日就衰朽，縱然久住，終歸磨滅。吾生年攝養，冀免衰弊。今漸遲暮，徒更延時。遂從二十日不飲不食，藥餌俱絕，雖向五旬，神色不異。至十一月三日，遂索香水洗浴，換新潔衣。至四日晨朝，取梵本眾經，手擎頂戴，一一讚歎。至五日齋時，告諸侍人，皆令四散：吾暫就靜，汝勿喧聲。遂於淨室之中右脇而臥，奄然而卒，春秋一百五十有六。自非積脩勝業，脫屣塵勞，焉能保此遐齡？去留專己者也。既聞天聽，皇衷感慕，慟歎久之，追贈鴻臚大卿，諡曰開元一切遍知三藏，詔遣內侍杜懷敬往東都監葬，勅內庫出物供葬所須，務令優贍，無限其數。於是鹵簿、羽儀、幡幢、華蓋闐塞衢巷而不可數。遂遷窆於龍門，起塔供養焉。
五分羯磨一卷。
右一部，一卷，其本見在。
沙門釋愛同，俗姓趙氏，本天水人，代襲冠冤。同弱齡出家，後以律學馳譽，講彌沙塞律，遠近師稟。昔宋朝罽賓三藏覺壽譯彌沙塞律，因出羯磨一卷，時運遷移，其本零落，尋求不獲，學者無依，同遂於大律之內抄出羯磨一卷，彼宗學者盛傳流布。
新譯大方廣佛華嚴經音義二卷。
右一部，二卷，其本見在。
沙門釋慧苑，京兆人，華嚴藏法師上首門人也。勤學無惰，內外兼通，華嚴一宗，尤所精達。苑以新譯之經未有音義，披讀之者取決無從，遂博覽字書，撰成二卷，使尋讀之者不遠求師而決於字義也。
說妙法決定業障經一卷。
出生無邊門陀羅尼經一卷。
師子素馱娑王斷肉經一卷。
大乘修行菩薩行門諸經要集三卷。
右四部，六卷，其本並在。
沙門釋智嚴，于闐國王之質子，姓欝持，名樂，幼至大唐，早居榮祿，授左領軍衛大將軍上柱國，封金滿郡公。而立性淳質，貞信居懷，請捨宅置寺，奉為國家，神龍二年五月十一日勅允其所請。又自惟生居異域，長自中華，幸得侍奉四朝，班榮寵極，猶恐叨承厚祿，濫沐殊恩，於是固請出家，冀酬玄澤。神龍二年十一月二十四日墨制云：人之情也，莫不貪惜祿位。卿之願也，乃欲棄俗出家，襲蘭若之蹤，起禪那之行。忽省來奏，嗟賞兼懷。特遂所祈，式成高志。以景龍元年十一月五日和帝生日，捨家剃落，法號智嚴，仍請住於終南山至相寺蘭若修道。於是虛心靜慮，宴坐經行，精苦居懷，幽棲積念。加以經明唐梵，智照幽微，寶積真詮，如來祕偈，莫不屢承綸旨，久預翻詳，頻奉絲言，兼令證譯。常於石鼈谷居阿練若，習頭陀行。
開元九年，於石鼈練若及奉恩寺譯決定業障經等四部，並文質相兼，得其深趣。又譯尊勝陀羅尼呪一首及法華經藥王菩薩等呪六首。時有經本寫新呪入，幸勿怪之。
七俱胝佛母准泥大明陀羅尼經一卷。
金剛頂瑜伽中略出念誦法四卷。
金剛頂經曼殊室利菩薩五字心陀羅尼品一卷。
觀自在如意輪菩薩瑜伽法要一卷。
右四部，七卷，其本並在。
沙門跋日羅菩提，唐云金剛智，南印度摩賴邪國人，婆羅門種。幼而出家，遊諸印度。雖內外博達，而偏善總持。於此法門，罕有其匹。隨緣遊化，隨處利生，聞大支那佛法崇盛，遂汎舶東遊，達于海隅，開元八年中，方屆京邑。於是廣弘祕教，建曼荼羅，依法作成，皆感靈瑞。沙門一行欽斯祕法，數就諮詢，智一一指陳，復為立壇灌頂。一行敬受斯法，請譯流通。以十一年癸亥，於資聖寺為譯瑜伽念誦法及七俱胝陀羅尼，東印度婆羅門大首領直中書伊舍羅譯語，嵩岳沙門溫古筆受。至十八年庚午，於大薦福寺出曼殊室利五字心及觀自在瑜伽要，沙門智藏譯語。又於舊隨求中，更續新呪。智執總持契，所至皆驗，祕教流傳，寔斯人矣。
大佛頂如來密因脩證了義諸菩薩萬行首楞嚴經十卷。
右一部，十卷，其本見在。
沙門釋懷迪，循州人也，住本州羅浮山南樓寺，其山乃仙聖遊居之處。迪久習經論，多所該博，九流七略，粗亦討尋。但以居近海隅，數有梵僧遊止，迪就學書語，復皆通悉。往者三藏菩提流志譯寶積經，遠召迪來，以充證義。所為事畢，還歸故鄉。後因遊廣府遇一梵僧，齎梵經一夾，請共譯之，勒成十卷，即大佛頂萬行首楞嚴經是也。迪筆受經旨，兼緝綴文理，其梵僧傳經事畢，莫知所之。有因南使，流經至此。
大毘盧遮那成佛神變加持經七卷。
蘇婆呼童子經三卷。
蘇悉地羯羅經三卷。
虛空藏菩薩能滿諸願最勝心陀羅尼求聞持法一卷。
右四部，一十四卷，其本並在。
沙門輸波迦羅，唐言善無畏，中印度人，釋迦之苗裔。風儀爽俊，聰叡超群。解究五乘，行該三學。總持禪觀，妙達其源。藝術異能，無不諳曉。加以弘法為務，豈憚艱危？遂發跡中天，來遊東夏，塗至北印度境，聲譽已達帝京。今上搜集賢良，發使迎接。以開元四年丙辰，大齎梵本，來達長安。初於興福寺南院安置，次後有勅，令住西明。至五年丁巳，於菩提院譯虛空藏求聞持法一卷，沙門悉達譯語，沙門無著綴文筆受。其無畏所將梵本，有勅並令進內，緣此未得廣譯諸經。
曩時沙門無行西遊天竺，學畢言歸，迴至北天，不幸而卒。所將梵本，有勅迎還，比在西京華嚴寺收掌。無畏與沙門一行於彼簡得數本梵經並總持妙門，先未曾譯。至十二年，隨駕入洛，於大福先寺安置，遂為沙門一行譯大毘盧遮那經。其經具足梵本有十萬頌，今所出者，撮其要耳。沙門寶月譯語，沙門行筆受承旨，兼刪綴詞理，文質相半，妙諧深趣。又出蘇婆呼、蘇悉地二經。無畏性愛恬簡，靜慮怡神，時開禪觀，獎勸初學，慈悲作念，接誘無虧，人或問疑，剖析無滯。
開元釋教錄二十卷。
續大唐內典錄一卷。
續古今譯經圖紀一卷。
續集古今佛道論衡一卷。
集諸經禮懺儀二卷。
右上五部，二十五卷，智昇所撰。昇早預釋流，志弘大教，但才微力寡，無遂本懷。俛仰之間，亟經寒暑，曾未能宣傳正法，荷擔菩提。而近閱藏經，仍探眾錄，覩其差謬，惑所未安。狂簡斐然，考成斯記。雖文詞靡敘，而事有所憑，但鄙見未弘，固多疏闕耳。其續內典錄等，附於本部之末。幸諸來哲，無貽誚焉。
右從後漢逮至皇朝，合一十九代。所出大、小乘經、律、論并賢聖集傳，總二千二百七十八部，都合七千四十六卷。於中一千一百二十四部五千四十八卷見行入藏，據其實數，但一千一百二十三部五千四十七卷是見行數。一千一百四十八部一千九百八十卷是闕本數。兩件見、闕，合有二千二百七十一部七千二十七卷。
敘列古今諸家目錄。
古經錄一卷。
右尋諸舊錄，多稱為古錄，似是秦始皇時釋利防等所齎經錄。
舊經錄一卷。
右似是前漢劉向校書天閣，往往見有佛經，即謂古藏經錄。謂孔壁所藏，或秦正焚書人中所藏者。
漢時佛經目錄一卷。
右似是明帝時迦葉摩騰創譯。四十二章經，因即撰錄。
朱士行漢錄一卷。
右曹魏時頴川沙門朱士行於洛陽講道行經，因著其錄。後往西域求經，於彼而卒。
眾經錄一卷。
右西晉武帝代，長安青門外大寺西域沙門竺法護翻譯。眾經，因出其錄。
眾經錄一卷。
右西晉惠帝代，永嘉中清信士聶道真稟受護公之筆匠也。後自翻經，因出其錄。
趙錄一卷。
右似是二趙時諸錄遙注，未知姓氏。
綜理眾經目錄一卷。
右符秦代沙門釋道安所撰。自前諸錄，但列經名，至於品類、時代，蓋闕而不紀，後人披覽，莫測根由。安乃總集名題，表其時代，銓品新舊，定其制作。眾經有據，自此而明。在後群錄，資而增廣。是知高懷獨悟，足以垂範後昆。所撰之文，見僧祐錄。
二秦錄一卷。
右後秦姚興弘始年，長安沙門釋僧叡所撰。叡即安公之弟子，神用通朗，思力標舉，參譯。什門，多有撰緝。
眾經錄四卷。
右東晉廬山東林寺遠公弟子釋道流創撰，未就而卒。同學竺道祖續而成之。
經論都錄一卷，別錄一卷。
右東晉成帝豫章山沙門支敏度撰。其人總校古今群經，故撰都錄。敏度又撰別錄一部。
眾經目錄二卷。
右蕭齊武帝時，沙門釋王宗撰，見梁三藏記。
釋弘充錄一卷。
釋道慧宋齊錄一卷。
釋道憑錄一卷。
釋正度錄一卷。
王車騎錄一卷。
始興錄一卷。
廬山錄一卷。
岑號錄一卷。
菩提留支錄一卷。
華林佛殿眾經目錄四卷。
隋沙門釋靈裕譯。經錄一卷。
已前諸錄二十五家。長房、內典二錄云：上件諸錄，檢傳記有之，未見其本，故列名而已。
眾經別錄二卷。
大乘經錄第一。
三乘通教錄第二。
三乘中大乘錄第三。
右上卷三錄。
小乘經錄第四。
第五篇目本闕。
大小乘不判錄第六。
疑經錄第七。
律錄第八。
數錄第九。
論錄第十。
右下卷七錄。
上下兩卷，合有十篇，都一千八十九部，二千五百九十六卷。
元魏眾經目錄。
大乘經目錄一。
大乘論目錄二。
大乘經子注目錄三。
大乘未譯。經論目錄四。
小乘經目錄五。
小乘論目錄六。
有目未得經目錄七。
非真經目錄八。
非真論目錄九。
全非經，愚人妄作目錄十。
都十件，經、律、論真偽四百二十七部，二千五十三卷。
梁代眾經目錄。
眾經目錄卷第一。
有譯。人多卷一。
無譯。人多卷二。
有譯。人一卷三。
無譯。人一卷四。
眾經目錄卷第二。
有譯。人多卷一。
無譯。人多卷二。
有譯。人一卷三。
無譯。人一卷四。
眾經目錄卷第三。
先異譯。經一。
禪經二。
戒律三。
疑經四。
注經五。
數論六。
義記七。
眾經目錄卷第四。
隨事別名一。
隨事共名二。
譬喻三。
佛名四。
神呪五。
總四卷都二十件，凡一千四百三十三部，三千七百四十一卷。
高齊眾經目錄。
雜藏錄一。
修多羅錄二。
毘尼錄三。
阿毘曇錄四。
別錄第五。
眾經抄錄六。
集錄第七。
人作錄八。
都八件，經、律、論真偽七百八十七部，二千三百三十四卷。
從眾經別錄下四家目錄，長房、內典二錄具列篇題，今尋本未獲，但具存其目。
唐眾經目錄五卷。
右內典錄中引用，云唐舊錄，未見其本，似取隋五卷眾經錄編新經入，餘者大同。
眾經目錄五卷。
右從古錄已下三十一家，諸錄之中雖皆備述，欲尋其本，難可備焉。且列名題，知其有據。
梁出三藏記集一十五卷。
其序略云：祐以庸淺，豫憑法門，翹仰玄風，誓弘末化。每至昏曉諷持，秋夏講說，未嘗不心馳菴園，影躍靈鷲。於是牽課羸志，沿波討源，綴其所聞，名曰出三藏記集。一撰緣記，二詮名錄，三總經序，四述列傳。緣記撰則原始之本克昭，名錄詮則年代之目不墜，經序總則勝集之時足徵，列傳述則伊人之風可見。並鑽析內經，研鏡外籍。云云。
出三藏記集卷第一。
集三藏緣記第一。
十誦律五百羅漢出三藏記第二。
菩薩處胎經出八藏記第三。
梵漢譯。經文字音義同異記第四。
前後出經異記第五。
出三藏記集卷第二。
新集撰出經律論錄第一。
新集條解異出經錄第二。
新集表序四部律錄第三。
出三藏記集卷第三。
新集安公古異經錄第一。
新集安公失譯。經錄第二。
新集安公涼土異經錄第三。
新集安公關中異經錄第四。
新集律分為五部記錄第五。
新集律分為十八部記錄第六。
新集律來漢地四部記錄第七。
出三藏記集卷第四。
新集續撰失譯。雜經錄第一。
出三藏記集卷第五。
新集抄經錄第一。
新集安公疑經錄第二。
新集疑經偽撰雜錄第三。
新集安公注經及雜經志錄第四。
小乘迷學竺法度造異儀記第五。
長安叡法師喻疑第六。
出三藏記集卷第六。
出三藏記集卷第七。
出三藏記集卷第八。
出三藏記集卷第九。
出三藏記集卷第十。
出三藏記集卷第十一。
出三藏記集卷第十二。
出三藏記集卷第十三。
出三藏記集卷第十四。
出三藏記集卷第十五。
隋眾經目錄七卷。
大乘修多羅藏錄一。
眾經一譯。分。
眾經異譯。分。
眾經失譯。分。
眾經別生分。
眾經疑惑分。
眾經偽妄分。
小乘修多羅藏錄二。
眾經一譯。分。
眾經異譯。分。
眾經失譯。分。
眾經別生分。
眾經疑惑分。
眾經偽妄分。
大乘毘尼藏錄三。
眾律一譯。分。
眾律異譯。分。
眾律失譯。分。
眾律別生分。
眾律疑惑分。
眾律偽妄分。
小乘毘尼藏錄四。
眾律一譯。分。
眾律異譯。分。
眾律失譯。分。
眾律別生分。
眾律疑惑分。
眾律偽妄分。
大乘阿毘曇藏五。
眾論一譯。分。
眾論異譯。分。
眾論失譯。分。
眾論別生分。
眾論疑惑分。
眾論偽妄分。
小乘阿毘曇藏六。
眾論一譯。分。
眾論異譯。分。
眾論失譯。分。
眾論別生分。
眾論疑惑分。
眾論偽妄分。
佛滅度後抄集錄七。
西域賢聖抄集分。
此方諸德抄集分。
佛滅度後傳記錄八。
西域賢聖傳記分。
此方諸德傳記分。
佛滅度後著述錄九。
西域賢聖著述分。
此方諸德著述分。
右九錄，合二千二百五十七部，五千三百一十卷，分為六卷，總錄第七，合為七卷。
隋開皇三寶錄一十五卷。
歷代三寶紀第一。
從周莊王他十年甲午，至秦始皇帝子子嬰甲午年，凡二十六主，四百八十一載。
歷代三寶紀第二。
從前漢高帝元年乙未，至後漢獻帝建安二十四年己亥，凡二十六君，四百二十五載。
歷代三寶紀第三。
從魏文帝黃初元年庚子，至隋開皇十七年丁巳，凡四十四主，三百七十八載。
歷代三寶紀第四。
右從明帝永平十年丁卯，至獻帝末年，歷一十一主，一百五十二年，華戎道俗十有二人，并古失譯。合出經、律三百三十四部，四百一十六卷。
歷代三寶紀第五。
右魏吳兩代道俗十人，所出經、律、羯磨并舊失譯。合三百一十二部，四百八十二卷。
歷代三寶紀第六。
右西晉代，華戎道俗十有三人，并前失譯。諸經、戒等合四百五十一部，七百一十七卷。
歷代三寶紀第七。
右東晉代，華戎道俗二十七人，而所出經并舊失譯。合二百六十三部，五百八十五卷。
歷代三寶紀第八。
右二秦之代，華戎釋種一十六人，合出經、論、傳等一百六十四部，九百四卷。
歷代三寶紀第九。
右五代，緇素共二十七人，所出三藏及記錄等并及失譯。合二百三部，八百五十五卷。
歷代三寶紀第十。
右宋代，華戎道俗二十三人，出經、律、論及傳錄等凡二百一十部，四百九十卷。
歷代三寶紀第十一。
右三代，緇素共五十一人，出經、律、論及傳錄等一百六十二部，一千三百二十六卷。
歷代三寶紀第十二。
右隋代，華戎緇素十有九人，所翻新文及雜舊本論傳法式合七十五部，四百六十二卷。
歷代三寶紀第十三。
大乘修多羅有譯。一。
修多羅失譯。二。
毘尼有譯。三。
毘尼失譯。四。
阿毘曇有譯。五。
阿毘曇失譯。六。
歷代三寶紀第十四。
小乘修多羅有譯。一。
修多羅失譯。二。
毘尼有譯。三。
毘尼失譯。四。
阿毘曇有譯。五。
阿毘曇失譯。六。
開皇三寶錄總目一卷。
右兼總目，共成一十五卷。內典錄云：房所撰者，入藏之中，瓦玉相謬，得在繁富，未可覈通，非無憑准，未可偏削。
隋眾經目錄五卷。
都合二千一百九部，五千五十九卷。
右第一卷。
右第二卷。
右第三卷。
右第四卷。
右第五卷。
其序略云：別生、疑偽，不須抄寫。已外三分，入藏所收。至如法寶集之流，淨住子之類，還同略抄，例入別生。餘有僧傳等，詞參文史，體非淳正，事雖可尋，義無在錄。內典錄云：即今京輦通寫盛行，直列經名，仍銓傳譯。，所略過半，未足撿尋。
大唐內典錄十卷。
歷代眾經傳譯。所從錄第一。
後漢朝傳譯。道俗一十二人所出經、律等。
前魏朝傳譯。僧六人所出經、律等。
南吳孫氏傳譯。道俗四人所出經、傳等。
西晉朝傳譯。道俗一十三人所出經、戒等。
東晉朝傳譯。道俗二十七人所出經、傳等。
前秦符氏傳譯。僧八人所出經、傳等。
西秦乞伏氏傳譯。僧一人所出經等。
後秦姚氏傳譯。僧八人所出經、傳等。
北涼沮渠氏傳譯。道俗九人所出經、傳。
宋朝傳譯。道俗二十四人所出經、傳。
前齊朝傳譯。道俗二十人所出經、傳。
梁朝傳譯。道俗二十一人所出經、律、傳等。
後魏元氏傳譯。道俗一十四人所出經、論、傳、錄。
後齊高氏傳譯。道俗二人所出經、論。
後周宇文氏傳譯。道俗一十一人所出經、論、天文等。
陳朝傳譯。道俗三人所出經、論、傳、疏等。
隋朝傳譯。道俗二十五人所出經、論等。
皇朝傳譯。僧等十有二人所出經、論等。
都合一十八代，所出眾經總有二千四百八十七部，八千四百七十六卷。
已上一錄，分為五卷。
歷代翻本單重人代存亡錄第二。
大乘經單重譯。本并譯。有無錄。
大乘律單重譯。本并譯。有無錄。
大乘論單重譯。本并譯。有無錄。
小乘經單重譯。本并譯。有無錄。
小乘律本譯。有無錄。
小乘論單重譯。本并譯。有無錄。
賢聖集錄通大小乘。
右一錄，分為第六、第七二卷。
歷代眾經分乘入藏錄第三。
眾經律論傳，合八百一部。
大乘經一譯。，二百四部。
大乘經重翻，二百二部。
小乘經一譯。，一百八部。
小乘經重翻，九十六部。
小乘律，三十五部。
大乘論，七十四部。
小乘論，三十三部。
賢聖集傳，四十九部。
右一錄為第八卷。
歷代眾經舉要轉讀錄第四。
大乘經正本，二百五十四部。
大乘律本，二十部。
大乘論本，六十三部。
都合大乘經、律、論，合三百三十七部。
小乘經，合一百一十八部。
小乘律，合三十五部。
小乘論，合二十九部。
都合小乘經、律、論，合一百八十二部。
賢聖集傳，合四十三部。
右一錄為第九卷。
歷代眾經有目闕本錄第五。
歷代道俗述作注解錄第六。
歷代諸經支流陳化錄第七。
歷代所出疑偽經論錄第八。
歷代眾經錄目始終序第九。
歷代眾經應感興敬錄第十。
右六錄，合為第十卷。
內典錄中，宣律師云：余少沐法流，五十餘載，宗匠成教，軌範賢明。每值經誥德能，無不目閱親謁。至於經部大錄，欣悟良多，無論真偽，思聞其異。故魏晉之後，騰譯。欝蒸，製錄討論，居然非一，或以數列，或用名求，或憑時代，或寄參譯。，各紀一隅，務存所見，斯並當時稽古，識量修明。而綴撰筆削，不至詳審者，非為才不足而智不周也。上集群目，取訊僧傳等文，勘閱詳定，便參祐、房等錄。祐錄徵據，文義可觀，然大小靁同，三藏糅雜，抄集參正，傳記亂經，考括始終，莫能通決。房錄後出，該贍前聞，然三寶共部，偽真淆亂。自餘諸錄，胡可勝言？今余所撰，望革前弊。
續大唐內典錄一卷。
歷代眾經傳譯。所從錄。
大唐古今譯。經圖紀四卷。
大慈恩寺翻經堂內壁畫古今翻譯。圖變，靖邁因撰，題之于壁，但略費長房錄翻經之者紀之，餘撰集者不錄。逮至皇朝，總成四卷。房所錯者，此亦同然。更欲廣陳，恐繁故止。
續古今譯。經圖紀一卷。
從奘法師後至輸波迦羅，前紀未載，今故續之。
大周刊定眾經目錄十五卷。
大小乘經律論及賢聖集傳。
大乘單譯。經目卷第一。
大乘重譯。經目之一卷第二。
大乘重譯。經目之二卷第三。
大乘重譯。經目之三卷第四。
大乘重譯。經目之四卷第五。
大乘律大乘論目卷第六。
小乘單譯。經目卷第七。
小乘重譯。經目之一卷第八。
小乘重譯。經目之二卷第九。
小乘律論賢聖集傳目卷第十。
大小乘失譯。經目卷第十一。
大小乘闕本經目卷第十二。
見定入藏流行目上卷第十三。
見定入藏流行目下卷第十四。
合大、小乘三藏及賢聖集傳等八百七十四部，四千二百五十三卷。
大乘經。
大乘律。
大乘論。
已上為入藏錄上卷。
小乘經。
小乘律。
小乘論。
賢聖集傳。
已上為入藏錄下卷。
偽經目錄一卷。
右兼偽錄，總一十五卷。
大唐開元釋教錄二十卷。
右此中所撰，總分上下兩錄，具件如左：
總括群經錄上。
後漢傳譯。緇素一十二人，所出經、律并新舊集失譯。諸經總二百九十二部，合三百九十五卷。
曹魏傳譯。沙門五人，所出經、戒、羯磨總一十二部，合一十八卷。
右為第一卷。
吳代傳譯。緇素五人，所出經等并及失譯。總一百八十九部，合四百一十七卷。
西晉傳譯。緇素一十二人，所出經、戒等并新舊集失譯。諸經總三百三十三部，合五百九十卷。
右為第二卷。
東晉傳譯。緇素一十六人，所出經、律、論并新舊集失譯。諸經總一百六十八部，合四百六十八卷。
符秦傳譯。沙門六人，所出經、律、論等總一十五部，合一百九十七卷。
右為第三卷。
姚秦傳譯。沙門五人，所出經、律、論等總九十四部，合六百二十四卷。
乞伏秦傳譯。沙門一人，所出經并三秦代新舊失譯。經、律、論等總五十六部，合一百一十卷。
前涼傳譯。外國優婆塞一人，所出經總四部，合六卷。
北涼傳譯。緇素九人，所出經、律、論等并新舊集失譯。諸經總八十二部，合三百一十一卷。
右為第四卷。
宋代傳譯。緇素二十二人，所出經、律、論等并新集失譯。諸經總四百六十五部，合七百一十七卷。
右為第五卷。
蕭齊傳譯。沙門七人，所出經、律總一十二部，合三十三卷。
梁代傳譯。緇素八人，所出經、論及諸傳記并新集失譯。經、律、集等總四十六部，合二百一卷。
元魏傳譯。緇素一十二人，所出經、論總八十三部，合二百七十四卷。
高齊傳譯。緇素二人，所出經、論總八部，合五十二卷。
右為第六卷。
周朝傳譯。沙門四人，所出經、論等總一十四部，合二十九卷。
陳代傳譯。緇素三人，所出經、律、論及集傳等總四十部，合一百三十三卷。
隋朝傳譯。緇素九人，所出經、論、傳、錄等總六十四部，合三百一卷。
右為第七卷。
皇朝傳譯。緇素已有三十七人，所出經、律、論及傳、錄等總三百一部，合二千一百七十卷。
都計一十九代，傳譯。道俗總一百七十六人，所出大、小乘經、律、論及賢聖集傳總二千二百七十八部，都合七千四十六卷。
右為第八、第九卷。
合從古錄至開元釋教新錄及續補舊闕，總有四十一家，具如前列。
右為第十卷。
別分乘藏錄下。
就別錄中，曲分為七：
有譯。有本錄第一。
復就此錄，更開為三。
菩薩三藏錄第一。
菩薩契經藏。
大乘經單重合譯。
般若經新舊譯。
寶積經新舊譯。
大集經新舊譯。
華嚴經新舊譯。
涅槃經新舊譯。
五大部外諸重譯。經。
大乘經單譯。
菩薩調伏藏。
菩薩對法藏。
大乘釋經論。
大乘集義論。
右為第十一、十二卷。
聲聞三藏錄第二。
聲聞契經藏。
小乘經單重合譯。
根本四阿含經。
長阿含中別譯。經。
中阿含中別譯。經。
增壹阿含中別譯。經。
雜阿含中別譯。經。
四含外諸重譯。經。
小乘經單譯。
聲聞調伏藏。
正調伏藏。
調伏藏眷屬。
聲聞對法藏。
有部根本身足論。
有部及餘支派論。
聖賢傳記錄第三。
梵本翻譯。集傳。
此方撰述集傳。
右為第十三卷。
有譯。無本錄第二。
大乘經闕本。
大乘經重譯。闕本。
般若部中闕本。
寶積部中闕本。
大集部中闕本。
華嚴部中闕本。
涅槃部中闕本。
諸重譯。經闕本。
大乘經單譯。闕本。
大乘律闕本。
大乘論闕本。
大乘釋經論闕本。
大乘集義論闕本。
右為第十四卷。
小乘經闕本。
小乘經重譯。闕本。
根本四阿含闕本。
長阿含部分闕本。
中阿含部分闕本。
增壹阿含部分闕本。
雜阿含部分闕本。
諸重譯。經闕本。
小乘經單譯。闕本。
小乘律闕本。
小乘論闕本。
賢聖集傳闕本。
右為第十五卷。
支派別行錄第三。
大乘別生經。
般若部中別生。
寶積部中別生。
大集部中別生。
華嚴部中別生。
諸大乘經別生。
大乘律別生。
大乘論別生。
小乘別生經。
長阿含部分別生。
中阿含部分別生。
增一阿含部分別生。
雜阿含部分別生。
諸小乘經別生。
小乘律別生。
賢聖集傳別生。
右為第十六卷。
刪略繁重錄第四。
新括出別生經。
新括出名異文同經。
新括出重上錄經。
新括出合入大部經。
補闕拾遺錄第五。
大乘經舊譯。
大乘律舊譯。
大乘論舊譯。
小乘經舊譯。
小乘經舊譯。
賢聖集傳舊譯。
右已上一百六十四部，二百五卷，並是舊譯。，今見有本。大周入藏中無，今拾遺編入。
新譯。大乘經。
新譯。大乘律。
新譯。大乘論。
新譯。小乘經。
新譯。小乘律。
新譯。賢聖集傳。
右已上九十六部，五百二十八卷，並是大周刊定錄後新譯。，所以前錄未載，今補闕編入。
又，小乘律戒羯磨。
又，此方所撰集傳。
右為第十七卷。
疑惑再詳錄第六。
偽妄亂真錄第七。
開元釋教錄新編偽經。
符秦釋道安錄中偽經。
梁釋僧祐錄中偽經。
蕭齊釋道備偽撰經。
蕭齊僧法尼誦出經。
元魏孫敬德夢授經。
梁沙門妙光偽造經。
隋開皇眾經錄中偽經。
隋仁壽眾經錄中偽經。
大唐內典錄中偽經。
大周刊定錄中偽經。
隋沙門信行三階集錄。
諸雜抄經增減聖說。
右為第十八卷。
大乘入藏錄上。
大乘經。
大乘律。
大乘論。
右為第十九卷。
小乘入藏錄下。
小乘經。
小乘律。
小乘論。
賢聖集。
都計大、小乘經、律、論及賢聖傳見入藏者，總一千七十六部，合五千四十八卷，四百八十帙。
右為第二十卷。
就別錄中，更分為七。
有譯。有本錄第一，一千一百二十四部，五千四十八卷。
有譯。無本錄第二，一千一百四十八部，一千九百八十卷。
支派別行錄第三，六百八十二部，八百一十二卷。
刪略繁重錄第四，一百四十七部，四百八卷。
補闕拾遺錄第五，三百六部，一千一百一十一卷。
疑惑再詳錄第六，一十四部，一十九卷。
偽妄亂真錄第七，三百九十二部，一千五十五卷。
此有本錄中，復有三錄：
菩薩三藏錄第一；
聲聞三藏錄第二；
聖賢傳記錄第三；
有譯。有本錄中菩薩三藏錄第一之一菩薩藏者，大乘所詮之教也。統論教主，則法身常在，無滅無生。所詮之理，則方廣真如，忘名離相。總乃三藏差異，別則一十二科。始乎發心，終於十地。三明八解之說，六度四攝之文，若是科條，名為此藏。始自漢明丁卯之歲，至我開元庚午之載，見流行者，總六百八十六部，合二千七百四十五卷，二百五十八帙，結為大乘法藏，總別條例，具如後列：
菩薩契經藏，五百六十三部，二千一百七十二卷，二百三帙。
菩薩調伏藏，二十六部，五十四卷，五帙。
菩薩對法藏，九十七部，五百一十八卷，五十帙。
大乘經重單合譯。，四百三十二部，一千八百八十卷，一百七十九帙。
般若部。總二十一部，七百三十六卷，七十三帙。
大般若波羅蜜多經。
右此經，梵本都有二十萬頌，總四處十六會，唐言譯。之，成六百卷。重單合譯。，具列如左：
第一會，王舍城鷲峯山說。
右新譯。單本。梵文一十三萬二千六百頌，唐譯。成四百卷七十九品。從第一卷至四百卷。
第二，王舍城鷲峯山說。
右新譯。重本。梵文二萬五千頌，唐譯。成七十八卷八十五品。與舊大品、放光、光讚般若同本異譯。從四百一卷至四百七十八。比於舊經，闕無常啼等品，餘意大同。
第三，王舍城鷲峯山說。
右新譯。單本。梵文一萬八千頌，譯。成五十九卷三十一品。從四百七十九卷至五百三十七卷。
第四，王舍城鷲峯山說。
右新譯。重本。梵文八千頌，譯。成一十八卷二十九品。與舊道行、小品、明度、長安品等同本異譯。從五百三十八卷至五百五十五。比於舊經，亦闕常啼等品，餘意不殊。
第五。王舍城鷲峯山說。
右新譯。單本。梵文四千頌，譯。成十卷二十四品。從五百五十六卷至五百六十五卷。
第六。王舍城鷲峯山說。
右新譯。重本。梵文二千五百頌，譯。成八卷一十七品。與舊勝天王般若同本異譯。從五百六十六卷至五百七十三卷。
第七會，室羅筏城給孤獨園說曼殊室利分。
右新譯。重本。與舊兩譯。文殊般若同本異譯。當第五百七十四七十五卷。
第八。室羅筏城給孤獨園說那伽室利分。
右新譯。重本。梵文四百頌，譯。成一卷，無品。與舊𣽈首菩薩分衛經等同本異譯。當第五百七十六卷。
第九。室羅筏城給孤獨園說能斷金剛分。
右新譯。重本。梵文三百頌，譯。成一卷，無品。與新舊四譯。金剛般若同本異譯。當第五百七十七卷。
第十會，他化自在天王宮說般若理趣分。
右新譯。重本。梵文三百頌，譯。成一卷，無品。與後譯。實相般若同本異譯。當第五百七十八卷。
第十一。室羅筏城給孤獨園說布施波羅蜜多分。
右新譯。單本。梵文二千頌，譯。成五卷，無品。從五百七十九卷至五百八十三卷。
第十二。室羅筏城給孤獨園說淨戒波羅蜜多分。
右新譯。單本。梵文二千頌，譯。成五卷，無品。從五百八十四卷至五百八十八卷。
第十三。室羅筏城給孤獨園說安忍波羅蜜多分。
右新譯。單本。梵文四百頌，譯。成一卷，無品。當第五百八十九卷。
第十四。室羅筏城給孤獨園說精進波羅蜜多分。
右新譯。單本。梵文四百頌，譯。成一卷，無品。當第五百九十卷。
第十五。王舍城鷲峯山說靜慮波羅蜜多分。
右新譯。單本。梵文八百頌，譯。成二卷，無品。當第五百九十一至九十二卷。
第十六會，王舍城竹林園中白鷺池側說般若波羅蜜多分。
右新譯。單本。梵文二千五百頌，譯。成八卷，無品。從五百九十三卷。至第六百卷。
放光般若波羅蜜經三十卷。
西晉三藏無羅叉共竺叔蘭譯。
摩訶般若波羅蜜經四十卷。
姚秦三藏鳩摩羅什共僧叡等譯。
光讚般若波羅蜜經十五卷。
西晉三藏竺法護譯。
右三經，與大般若第二會同本異譯。其光讚般若比於新經，三分將一，至散花品後文並闕。又按姚秦僧叡小品序云：斯經正文，凡有四種，是佛異時適化廣略之說也。其多者云有十萬偈，少者六百偈。此之大品，即是天竺之中品也。准斯中品，故知與大經第二會同梵文也。。
摩訶般若波羅蜜經五卷。
符秦天竺沙門曇摩蜱共竺佛念譯。
右一經，長房、內典二錄云是外國經鈔者，尋之未審也。據其文理，乃與小品、道行經等同本異譯。，故初題云摩訶般若波羅蜜經道行品第一。但文不足三分過二，准道行經，後闕十品。
上二經，二十卷，二帙。
道行般若波羅蜜經十卷。
後漢月支三藏支婁迦讖譯。
小品般若波羅蜜經十卷。
姚秦三藏鳩摩羅什譯。
大明度無極經四卷。
吳月支優婆塞支謙譯。
右四經，與大般若第四會同本異譯。
陳優禪尼國王子月婆首那譯。
右一經，與大般若第六會同本異譯。
上二經，十一卷，同帙。
文殊師利所說摩訶般若波羅蜜經二卷。
梁扶南三藏曼陀羅仙譯。
右一經，亦名文殊般若波羅蜜經，初文無十重光，後文有一行三昧，文言文殊師利童真者是。又編入寶積，在第四十六會。為與後經名同，恐有差錯，故復出之。
文殊師利所說般若波羅蜜經一卷。
梁扶南三藏僧伽婆羅譯。
右一經，初文有十重光，後文無一行三昧，文言文殊師利法王子者是。初歎菩薩德及列菩薩名，此本稍廣。又此二經，亦互有廣略。
右二經，與大般若第七會曼殊室利分同本異譯。
𣽈首菩薩無上清淨分衛經二卷。
宋沙門翔公於南海郡譯。
右一經，與大般若第八會那伽室利分同本異譯。新舊相比，舊經稍廣。
金剛般若波羅蜜經一卷。
姚秦三藏鳩摩羅什譯。
金剛般若波羅蜜經一卷。
元魏天竺三藏菩提留支譯。
金剛般若波羅蜜經一卷。
陳天竺三藏真諦譯。
能斷金剛般若波羅蜜多經一卷。
大唐三藏玄奘譯。
能斷金剛般若波羅蜜多經一卷。
大唐天后代三藏義淨譯。
右六經，同本異譯。其第四本能斷般若，貞觀二十二年沙門玄奘從駕於玉華宮弘法臺譯。後至顯慶五年，於玉華寺翻大般若。即當第九能斷金剛分，全本編入，更不重翻。准諸經例，合入大部者，即同別生。此錄之中，不合重載，為與沙門義淨譯。者名同，恐有差錯，故復出之。
實相般若波羅蜜經一卷。
大唐天后代天竺三藏菩提流志譯。
右一經，與大般若第十會般若理趣分同本異譯。而西域梵文，有廣略二本，故實相、理趣文意乃同，況大小異。
仁王護國般若波羅蜜經二卷。
姚秦三藏鳩摩羅什譯。
摩訶般若波羅蜜大明呪經一卷。
姚秦三藏鳩摩羅什譯。
般若波羅蜜多心經一卷。
大唐三藏玄奘譯。
右二經，同本異譯。
上十三經，十五卷，同帙。
寶積部。
大寶積經一百二十卷。
大唐南天竺三藏菩提流志等譯。
右此經，新舊重單合譯。，共四十九會，合成一部。
第一，三律儀會，三卷。
大唐三藏菩提流志新譯。
右新譯。重本，與舊大方廣三戒經同本異譯。從第一卷至第三卷。
第二，無邊莊嚴會，四卷。
大唐三藏菩提流志新譯。
右新譯。單本。從第四卷至第七卷。
第三，密迹金剛力士會，七卷。
西晉三藏竺法護譯。
右舊譯。單本。從第八卷至第十四。
第四，淨居天子會，二卷。
西晉三藏竺法護譯。
右舊譯。單本，本名菩薩說夢經，新改名淨居天子會。當第十五及十六卷。
第五，無量壽如來會，二卷。
大唐三藏菩提流志新譯。
右新譯。重本，與舊無量清淨平等覺、大阿彌陀、無量壽經等同本異譯。當第十七、十八卷。
第六，不動如來會，二卷。
大唐三藏菩提流志新譯。
右新譯。重本，與舊阿閦佛國經等同本異譯。當第十九卷及二十卷。
第七，被甲莊嚴會，五卷大唐三藏菩提流志新譯。
右新譯。單本。從第二十一卷至第二十五卷。
第八，法界體性無分別會，二卷。
梁三藏曼陀羅仙譯。
右舊譯。重本，與姚秦童壽所譯。法界體性經同本異譯。當第二十六、二十七卷。
第九，大乘十法會，一卷。
元魏三藏佛陀扇多譯。
右舊譯。重本，與梁眾鎧所譯。大乘十法經同本異譯。當第二十八卷。
第十，文殊師利普門會，一卷。
大唐三藏菩提流志新譯。
右新譯。重本，與舊普門品經等同本異譯。當第二十九卷。
第十一，出現光明會，五卷。
大唐三藏菩提流志新譯。
右新譯。單本。從第三十卷至第三十四卷。
第十二，菩薩藏會，二十卷。
大唐三藏玄奘譯。
右唐舊譯。單本。從第三十五卷至第五十四。
第十三，佛為阿難說處胎會，一卷。
大唐三藏菩提流志新譯。
右新譯。重本，與舊胞胎經同本異譯。當第五十五卷。
第十四，佛說入胎藏會，二卷。
大唐三藏義淨譯。
右唐舊譯。單本。當第五十六卷及五十七卷。
第十五，文殊師利授記會，三卷。
大唐天后代于闐三藏實叉難陀譯。
右唐舊譯。重本，與舊文殊師利佛土嚴淨經同本異譯。從第五十八卷至第六十卷。
第十六，菩薩見實會，十六卷。
高齊三藏那連提耶舍譯。
右舊譯。單本。從第六十一卷至第七十六卷。
第十七，富樓那會，三卷。
姚秦三藏鳩摩羅什譯。
右舊譯。重本，本名菩薩藏經，亦名大悲心經，與西晉竺法護所譯。菩薩藏經同本異譯。從第七十七卷至第七十九。
第十八，護國菩薩會，二卷。
隋三藏闍那崛多譯。
右舊譯。單本。當第八十卷及八十一卷。
第十九，郁伽長者會，一卷。
曹魏三藏康僧鎧譯。
右舊譯。重本，與法鏡經及郁迦羅越問菩薩行經等同本異譯。當第八十二卷。
第二十，無盡伏藏會，二卷。
大唐三藏菩提流志新譯。
右新譯。單本。當第八十三卷及第八十四卷。
第二十一，授幻師跋陀羅記會，一卷。
大唐三藏菩提流志新譯。
右新譯。重本，與舊幻士仁賢經同本異譯。當第八十五卷。
第二十二，大神變會，二卷。
大唐三藏菩提流志新譯。
右新譯。單本。當第八十六卷及第八十七卷。
第二十三，摩訶迦葉會，二卷。
元魏優禪尼國王子月婆首那譯。
右舊譯。單本。當第八十八卷及第八十九卷。
第二十四，優波離會，一卷。
大唐三藏菩提流志新譯。
右新譯。重本，與舊決定毘尼經同本異譯。當第九十卷。
第二十五，發勝志樂會，二卷。
大唐三藏菩提流志新譯。
右新譯。重本，與舊發覺淨心經同本異譯。當第九十一卷及第九十二。
第二十六，善臂菩薩會，二卷。
姚秦三藏鳩摩羅什譯。
右舊譯。單本。當第九十三卷及第九十四。
第二十七，善順菩薩會，一卷。
大唐三藏菩提流志新譯。
右新譯。單本。當第九十五卷。
第二十八，勤授長者會，一卷。
大唐三藏菩提流志新譯。
右新譯。單本。當第九十六卷。
第二十九，優陀延王會，一卷。
大唐三藏菩提流志新譯。
右新譯。重本，與舊優填王經同本異譯。當第九十七卷。
第三十，妙慧童女會兼後，一卷。
大唐三藏菩提流志新譯。
右新譯。重本，與舊兩譯。須摩提經及流志先譯。妙慧童女經同本異譯。當第九十八卷從初至半。
第三十一，恒河上優婆夷會。
大唐三藏菩提流志新譯。
右新譯。單本。當第九十八卷從半至末。
第三十二，無畏德菩薩會，一卷。
元魏三藏佛陀扇多譯。
右舊譯。重本，與阿闍世王女阿術達菩薩經等同本異譯。當第九十九卷。
第三十三，無垢施菩薩應辯會，一卷。
西晉居士聶道真譯。
右舊譯。重本，與離垢施女經及得無垢女經同本異譯。當第一百卷。
第三十四，功德寶華敷菩薩會兼後，一卷。
大唐三藏菩提流志新譯。
右新譯。單本。當第一百一卷從初至半。
第三十五，善德天子會。
大唐三藏菩提流志新譯。
右新譯。重本，與流志先譯。文殊師利所說不思議佛境界經同本異譯。當第一百一卷從半至末。
第三十六，善住意天子會，四卷。
隋三藏達摩笈多譯。
右舊譯。重本，與如幻三昧經及聖善住意經等同本異譯。從第一百二卷至第一百五。
第三十七，阿闍世王子會。
大唐三藏菩提流志新譯。
右新譯。重本，與舊太子刷護、太子和休二經同本異譯。當第一百六卷從初至半。
第三十八，大乘方便會。
東晉天竺居士竺難提譯。
右舊譯。重本，與慧上菩薩問大善權經等同本異譯。從第一百六卷半至一百八卷盡。
第三十九，賢護長者會，二卷。
隋三藏闍那崛多譯。
右舊譯。重本，本名移識經，新改名賢護長者會。與顯識經同本異譯。當第一百九卷及一百一十。
第四十，淨信童女會。
大唐三藏菩提流志新譯。
右新譯。單本。當第一百一十一卷初。
第四十一，彌勒菩薩問八法會。
元魏三藏菩提留支譯。
右舊譯。重本，本名彌勒菩薩所問經，與大乘方等要慧經同本異譯。當第一百一十一卷中。
第四十二，彌勒菩薩所問會。
大唐三藏菩提流志新譯。
右新譯。重本，與舊彌勒菩薩所問本願經等同本異譯。當第一百一十一卷末。
第四十三，普明菩薩會，一卷。
失譯。
右舊譯。重本，是舊單卷大寶積經，新改名普明菩薩會，與摩訶衍寶嚴、佛遺日摩尼寶二經同本異譯。當第一百一十二卷。
第四十四，寶梁聚會，二卷。
北涼沙門釋道龔譯。
右舊譯。單本。當第一百一十三卷及一百一十四卷。
第四十五，無盡慧菩薩會。
大唐三藏菩提流志新譯。
右新譯。單本。當第一百一十五卷初。
第四十六，文殊說般若會。
梁三藏曼陀羅仙譯。
右舊譯。重本，與大般若·曼殊室利分及眾鎧所譯。文殊般若同本異譯。從第一百一十五卷中至一百一十六卷末。
第四十七，寶髻菩薩會，二卷。
西晉三藏竺法護譯。
右舊譯。重本，亦名菩薩淨行經，與大集·寶髻品及康僧會所出菩薩淨行經同本異譯。當第一百一十七卷及一百一十八。
第四十八，勝鬘夫人會，一卷。
大唐三藏菩提流志新譯。
右新譯。重本，與舊勝鬘師子吼一乘大方便經等同本異譯。當第一百一十九卷。
第四十九，廣博仙人會，一卷。
大唐三藏菩提流志新譯。
右新譯。重本，與舊毘耶娑問經同本異譯。當第一百二十卷。
大方廣三戒經三卷。
北涼天竺三藏曇無讖譯。
右一經，與寶積第一三律儀會同本異譯。
無量清淨平等覺經二卷。
後漢月支三藏支婁迦讖譯。
阿彌陀經二卷。
吳月支優婆塞支謙字恭明譯。
無量壽經二卷。
曹魏天竺三藏康僧鎧譯。
右三經，與寶積第五無量壽會同本異譯。
上四經，九卷，同帙。
阿閦佛國經二卷。
後漢月支三藏支婁迦讖譯。
右一經，與寶積第六不動如來會同本異譯。
大乘十法經一卷。
梁扶南三藏僧伽婆羅譯。
右一經，與寶積第九大乘十法會同本異譯。
普門品經一卷。
西晉三藏竺法護譯。
右一經，與寶積第十文殊師利普門會同本異譯。
胞胎經一卷。
西晉三藏竺法護譯。
右一經，與寶積第十三佛為阿難說處胎會同本異譯。
文殊師利佛土嚴淨經二卷。
西晉三藏竺法護譯。
右一經，與寶積第十五文殊授記會同本異譯。
法鏡經二卷。
後漢安息優婆塞安玄共沙門嚴佛調譯。
上六經，九卷，同帙。
郁迦羅越問菩薩行經一卷。
西晉三藏竺法護譯。
右二經，與寶積第十九郁伽長者會同本異譯。
幻士仁賢經一卷。
西晉三藏竺法護譯。
右一經，與寶積第二十一授幻師記會同本異譯。
決定毘尼經一卷。
群錄皆云燉煌譯，竟不顯人名年代。
右一經，與寶積第二十四優波離會同本異譯。
發覺淨心經二卷。
隋天竺三藏闍那崛多等譯。
右一經，與寶積第二十五發勝志樂會同本異譯。
優填王經一卷。
西晉沙門釋法炬譯。
右一經，與寶積第二十九優陀延王會同本異譯。
須摩提經一卷。
西晉三藏竺法護譯。
須摩提菩薩經一卷。
姚秦三藏鳩摩羅什譯。
右二經，與寶積第三十妙慧童女會同本異譯。
阿闍貰王女阿術達菩薩經一卷。
西晉三藏竺法護譯。
右一經，與寶積第三十二無畏德會同本異譯。
離垢施女經一卷。
西晉三藏竺法護譯。
上九經，十卷，同帙。
得無垢女經一卷。
元魏婆羅門瞿曇般若流支譯。
右二經，與寶積第三十三無垢施會同本異譯。
文殊師利所說不思議佛境界經二卷。
大唐天后代天竺三藏菩提流志譯。
右一經，與寶積第三十五善德天子會同本異譯。
如幻三昧經二卷。
西晉三藏竺法護譯。
聖善住意天子所問經三卷。
元魏婆羅門瞿曇般若流支譯。
右二經，與寶積第三十六善住意會同本異譯。
太子刷護經一卷。
西晉三藏竺法護譯。
太子和休經一卷。
僧祐錄云：安公錄中失譯經。
右二經，與寶積第三十七阿闍貰王子會同本異譯。
上六經，十卷，同帙。
慧上菩薩問大善權經二卷。
西晉三藏竺法護譯。
右一經，與寶積第三十八大乘方便會同本異譯。
大乘顯識經二卷。
大唐中天竺三藏地婆訶羅譯。
右一經，與寶積第三十九賢護長者會同本異譯。
大乘方等要慧經一卷。
後漢安息三藏安世高譯。
右一經，與寶積第四十一彌勒問八法會同本異譯。
彌勒菩薩所問本願經一卷。
西晉三藏竺法護譯。
右一經，與寶積第四十二彌勒所問會同本異譯。
佛遺日摩尼寶經一卷。
後漢月支三藏支婁迦讖譯。
摩訶衍寶嚴經一卷。
晉代譯，失三藏名。
右二經，與寶積第四十三普明菩薩會同本異譯。
勝鬘師子吼一乘大方便方廣經一卷。
宋天竺三藏求那跋陀羅譯。
右一經，與寶積第四十八勝鬘夫人會同本異譯。
毘耶娑問經二卷。
元魏婆羅門瞿曇般若流支譯。
右一經，與寶積第四十九廣博仙人會同本異譯。
上八經，十一卷，同帙。
大集部。
總二十四部，一百四十二卷，一十四帙。
北涼天竺三藏曇無讖於姑臧譯。
謹按：梁沙門僧祐大集記云：有十二段說，共成一經：第一瓔珞品，第二陀羅尼自在王品，第三寶女品，第四不眴品，第五海慧品，第六無言品，七不可說品，八虛空藏品，九寶幢分，十虛空目分，十一寶髻品，十二無盡意品。今檢經本，與祐記不同：第一陀羅尼自在王菩薩品，第二寶女品，第三不眴菩薩品，第四海慧菩薩品，第五虛空藏菩薩品，第六無言菩薩品，第七不可說菩薩品，第八寶幢分，第九虛空目分，第十寶髻菩薩品，第十一日密分，然僧祐記中，無日密分，有無盡意品者，不然。今以無盡意經雖是大集別分，非無讖譯，又非次第，不合入中。其虛空藏品，祐在不可說後，未詳所以。今從陀羅尼自在王品至日密分總十一分，其日藏經與日密分同本異譯，亦是第十一分。月藏經是第十二分，十輪經是第十三分，須彌藏經是第十五分，第十六分合是虛空朵經。其日藏經初在迦蘭陀竹園說，次昇須彌頂，後因龍請，往佉羅帝耶山。月藏等四經，並在佉羅帝耶山說，次第如是。其念佛三昧、賢護、譬喻王、無盡意經等，雖是大集別分，既不知次第，難可編記，然隋朝僧就合大集經，乃將明度五十校計經題為十方菩薩品，編月藏後，及無盡意經成五十八卷者，非也。既無憑准，故不依彼。若欲合者，前大集中除日密分有二十七卷，以日藏分替處續次。次月藏，次地藏十輪，次須彌藏，次虛空孕。後之四經，雖不知說次，以意合之，亦將無失。虛空孕後，次念佛三昧，次賢護，次譬喻王，末無盡意，總成八十卷，亦將契矣。
大方等大集日藏經十卷。
隋天竺三藏那連提耶舍譯。
右一經，與前大集經·末日密分同本異譯。
大集月藏經十卷。
高齊天竺三藏那連提耶舍擇。
大乘大集地藏十輪經十卷。
大唐三藏玄奘譯。
失譯。
右二經，同本異譯。
大集須彌藏經二卷。
高齊天竺三藏那連提耶舍共法智譯。
上二經，十卷，同帙。
虛空藏菩薩經一卷。
姚秦罽賓三藏佛陀耶舍。
虛空藏菩薩神呪經一卷。
宋罽賓三藏曇摩蜜多譯。
虛空孕菩薩經二卷。
隋天竺三藏闍那崛多等譯。
右三經同本異譯。
觀虛空藏菩薩經一卷。
宋罽賓三藏曇摩蜜多譯。
菩薩念佛三昧經六卷。
宋天竺沙門功德直共玄暢譯。
上五經，十一卷，同帙。
大方等大集菩薩念佛三昧經十卷。
隋天竺三藏達摩笈多譯。
右二經，同本異譯。
般舟三昧經三卷。
後漢月支三藏支婁迦讖譯。
拔陂菩薩經一卷。
僧祐錄云：安公古典經。
大方等大集賢護經五卷。
隋天竺三藏闍那崛多等譯。
右三經同本異譯。
上三經，九卷，同帙。
阿差末經七卷。
西晉三藏竺法護譯。
無盡意菩薩經六卷。
宋涼州沙門智嚴共寶雲譯。
右二經同本異譯。
上二經，十三卷，同帙。
大集譬喻王經二卷。
隋天竺三藏闍那崛多等譯。
大哀經八卷。
西晉三藏竺法護譯。
右一經，是大集經初陀羅尼自在王菩薩品異譯。
上二經，十卷，同帙。
寶女所問經三卷。
西晉三藏竺法護譯。
右一經，是大集經·寶女品異譯。
無言童子經二卷。
西晉三藏竺法護譯。
右一經，是大集經·無言品異譯。
自在王菩薩經二卷。
姚秦三藏鳩摩羅什於逍遙園譯。
奮迅王問經二卷。
元魏婆羅門瞿曇般若流支等譯。
右二經，同本異譯。
上四經，九卷，同帙。
寶星陀羅尼經十卷。
大唐天竺三藏波羅頗蜜多羅譯。
右一經，內典錄云是大集經別分。
華嚴部。總二十六部，一百八十七卷，一十八帙。
大方廣佛華嚴經六十卷。
東晉天竺三藏佛陀跋陀羅等譯。
右此經，總七處八會，合三十四品。會列如左：
第一，寂滅道場會，合二品三卷。
第二，普光法堂會，合六品四卷。
第三，忉利天宮會，合六品三卷。
第四，夜摩天宮會，合四品三卷。
第五，兜率天宮會，合三品十卷。
第六，他化天宮會，合十一品十三卷。
第七，普光法堂重會，一品七卷。
第八，給孤獨園會，一品一十六卷。
大方廣佛華嚴經八十卷。
大唐天后代于闐三藏實叉難陀等譯。
右二經，同本異譯。其新譯經，總七處九會，合三十九品。會列如左：
第一會，菩提場中說，合六品十一卷。
第二會，普光明殿說，合六品四卷。
第三會，忉利天宮說，合六品三卷。
第四會，夜摩天宮說，合四品三卷。
第五會，兜率天宮說，合三品十二卷。
第六會，他化自在天宮說，一品六卷。
第七，普光明殿說，合十一品十三卷。
第八，普光明殿說，一品七卷。
第九，會給孤獨園說，一品二十一卷。
元魏天竺三藏曇摩流支譯。
度諸佛境界智光嚴經一卷。
佛華嚴入如來德智不思議境界經二卷。
隋天竺三藏闍那崛多等譯。
大方廣入如來智德不思議經一卷。
大唐天后代于闐三藏實叉難陀譯。
右三經，同本異譯。
大方廣佛華嚴經不思議佛境界分一卷。
大唐天后代于闐三藏提雲般若譯。
大方廣如來不思議境界經一卷。
大唐天后代于闐三藏實叉難陀譯。
右二經，同本異譯。
大乘金剛髻珠菩薩修行分一卷。
大唐天后代天竺三藏菩提流志譯。
大方廣佛華嚴經修慈分一卷。
大唐天后代于闐三藏提雲般若譯。
上八經，十三卷，同帙。
大方廣普賢菩薩所說經一卷。
大唐天后代于闐三藏實叉難陀譯。
莊嚴菩提心經一卷。
姚秦三藏鳩摩羅什譯。
大方廣菩薩十地經一卷。
元魏西域三藏吉迦夜共曇曜譯。
右二經，同本異譯。
右信力入印法門等十一經，並與華嚴分有相似，是眷屬攝，而非正部。以其三種世間，嚴事劣故。
兜沙經一卷。
後漢月支三藏支婁迦讖譯。
右一經，是華嚴經·如來名號品異譯。
菩薩本業經一卷。
吳月支優婆塞支謙譯。
諸菩薩求佛本業經一卷。
西晉清信士聶道真譯。
右二經，是華嚴·淨行品異譯。
菩薩十住行道品一卷。
西晉三藏竺法護譯。
菩薩十住經一卷。
東晉西域三藏祇多蜜譯。
右二經，是華嚴·菩薩十住品異譯。
漸備一切智德經五卷。
西晉三藏竺法護譯。
上九經，十三卷，同帙。
十住經四卷。
姚秦三藏鳩摩羅什共佛陀耶舍譯。
右二經，是華嚴·十地品異譯。
等目菩薩所問三昧經二卷。
西晉三藏竺法護譯。
右一經，是新華嚴·十定品異譯。
顯無邊佛土功德經一卷。
大唐三藏玄奘譯。
右一經，是華嚴·壽量品異譯。
如來興顯經四卷。
西晉三藏竺法護譯。
右一經，是舊華嚴·寶王如來性起品及十忍品異譯。新經名如來出現品。
上四經，十一卷，同帙。
度世品經六卷。
西晉三藏竺法護譯。
右一經，是華嚴·離世間品異譯。
羅摩伽經三卷。
乞伏秦沙門釋聖堅譯。
右一經，是華嚴·入法界品異譯。
大方廣佛華嚴經續入法界品一卷。
大唐中天竺三藏地婆訶羅譯。
右一經，續舊華嚴經·入法界品。
上三經，十卷，同帙。
涅槃部。總六部，五十八卷，六帙。
大般涅槃經四十卷。
北涼天竺三藏曇無讖於姑臧譯。
大般涅槃經後譯茶毘分二卷。
大唐南海波凌國沙門若那跋陀羅共唐國沙門會寧於彼國共譯。
右一經，是前大般涅槃經之餘憍陳如品之末，兼說滅度已後焚燒等事。
大般泥洹經六卷。
東晉平陽沙門釋法顯共覺賢譯。
右一經，是大般涅槃經之前分盡大眾問品同本異譯。
上二經，八卷，同帙。
方等般泥洹經二卷。
西晉三藏竺法護譯。
四童子三昧經三卷。
隋天竺三藏闍那崛多等譯。
右二經，同本異譯。
大悲經五卷。
高齊天竺三藏那連提耶舍共法智譯。
上三經，十卷，同帙。
五大部外諸重譯經，二百七十三部，五百五十八卷，五十一帙。
方廣大莊嚴經十二卷。
大唐中天竺三藏地婆訶羅譯。
普曜經八卷。
西晉三藏竺法護譯。
右二經，同本異譯。
上二經，二十卷，二帙。
法華三昧經一卷。
宋涼州沙門釋智嚴譯。
無量義經一卷。
蕭齊天竺沙門曇摩伽陀耶舍譯。
薩曇分陀利經一卷。
僧祐錄云：安公錄中失譯經。
妙法蓮華經八卷。
姚秦三藏鳩摩羅什譯。
上四經，十一卷，同帙。
正法華經十卷。
西晉三藏竺法護譯。
妙法蓮華經七卷。
隋天竺三藏崛多笈多二法師添品。
右三經，同本異譯。
維摩詰所說經三卷。
姚秦三藏鳩摩羅什譯。
上二經，十卷，同帙。
維摩詰經二卷。
吳月支優婆塞支謙譯。
說無垢稱經六卷。
大唐三藏玄奘譯。
右三經，同本異譯。
大方等頂王經一卷。
西晉三藏竺法護譯。
大乘頂王經一卷。
梁優禪尼國王子月婆首那譯。
上四經，十卷，同帙。
善思童子經二卷。
隋天竺三藏闍那崛多等譯。
右三經，同本異譯。
大悲分陀利經八卷。
失譯。
上二經，十卷，同帙。
悲華經十卷。
北涼天竺三藏曇無讖於姑臧譯。
右二經，同本異譯。
金光明最勝王經十卷。
大唐天后代三藏義淨譯。
金光明經八卷。
隋大興善寺沙門寶貴合出，當第四本。
右二經，同本異譯。
伅真陀羅所問經二卷。
後漢月支三藏支婁迦讖譯。
上二經，十卷，同帙。
大樹緊那羅王所問經四卷。
姚秦三藏鳩摩羅什譯。
右二經，同本異譯。
佛昇忉利天為母說法經二卷。
西晉三藏竺法護譯。
道神足無極變化經四卷。
西晉安息三藏安法欽譯。
右二經，同本異譯。
上三經，十卷，同帙。
寶雨經十卷。
大唐天后代南印度三藏達摩流支等譯。
寶雲經七卷。
梁扶南三藏曼陀羅仙共僧伽婆羅譯。
右二經，同本異譯。
阿惟越致遮經三卷。
西晉三藏竺法護譯。
上二經，十卷，同帙。
不退轉法輪經四卷。
僧祐錄云安公涼土異經。
廣博嚴淨不退轉輪經四卷。
宋涼州沙門智嚴共寶雲譯。
右三經，同本異譯。
不必定入定入印經一卷。
元魏婆羅門瞿曇般若流支譯。
入定不定印經一卷。
大唐天后代三藏義淨譯。
右二經，同本異譯。
上四經，十卷，同帙。
等集眾德三昧經三卷。
西晉三藏竺法護譯。
集一切福德三昧經三卷。
姚秦三藏鳩摩羅什譯。
右二經，同本異譯。
持心梵天經四卷。
西晉三藏竺法護譯。
上三經，十卷，同帙。
思益梵天所問經四卷。
姚秦三藏鳩摩羅什譯。
勝思惟梵天所問經六卷。
元魏天竺三藏菩提留支譯。
右三經，同本異譯。
上二經，十卷，同帙。
持人菩薩經四卷。
西晉三藏竺法護譯。
持世經四卷。
姚秦三藏鳩摩羅什譯。
右二經，同本異譯。
濟諸方等學經一卷。
西晉三藏竺法護譯。
大乘方廣總持經一卷。
隋天竺三藏毘尼多流支譯。
右二經，同本異譯。
上四經，十卷，同帙。
文殊師利現寶藏經三卷。
西晉三藏竺法護譯。
大方廣寶篋經三卷。
宋天竺三藏求那跋陀羅譯。
右二經，同本異譯。
大乘同性經二卷。
周宇文氏天竺三藏闍那耶舍等譯。
證契大乘經二卷。
大唐中天竺三藏地婆訶羅譯。
右二經，同本異譯。
上四經，十卷，同帙。
深密解脫經五卷。
元魏天竺三藏菩提留支譯。
解深密經五卷。
大唐三藏玄奘譯。
上二經，十卷，同帙。
解節經一卷。
陳天竺三藏真諦譯。
右一經，是解深密經初五品異譯。
相續解脫地波羅蜜了義經一卷。
宋天竺三藏求那跋陀羅譯。
右一經，是解深密經後二品異譯。出四、五二卷。
右四經，同本異譯。
緣生初勝分法本經二卷。
隋天竺三藏達摩笈多譯。
分別緣起初勝法門經二卷。
大唐三藏玄奘譯。
右二經，同本異譯。
楞伽阿跋多羅寶經四卷。
宋天竺三藏求那跋陀羅譯。
上五經，十卷，同帙。
入楞伽經十卷。
元魏天竺三藏菩提留支譯。
大乘入楞伽經七卷。
大唐天后代于闐三藏實叉難陀譯。
右三經，同本異譯。
菩薩行方便境界神通變化經三卷。
宋天竺三藏求那跋陀羅譯。
上二經，十卷，同帙。
大薩遮尼乾子所說經十卷。
元魏天竺三藏菩提留支譯。
右二經，同本異譯。
大方等大雲經六卷。
北涼天竺三藏曇無讖譯。
大雲輪請雨經一卷。
周宇文氏天竺三藏闍那耶舍等譯。
大雲輪請雨經二卷。
隋天竺三藏那連提耶舍譯。
大方等大雲謂雨經一卷。
隋天竺三藏闍那崛多等譯。
右三經，同本異譯。
上四經，十卷，同帙。
諸法無行經二卷。
姚秦三藏鳩摩羅什譯。
諸法本無經三卷。
隋天竺三藏闍那崛多等譯。
右二經，同本異譯。
無極寶三昧經一卷。
西晉三藏竺法護譯。
寶如來三昧經二卷。
東晉西域三藏祇多密譯。
右二經，同本異譯。
慧印三昧經一卷。
吳月支優婆塞支謙譯。
如來智印經一卷。
僧祐錄中失譯經。
右二經，同本異譯。
上六經，十卷，同帙。
大灌頂經十二卷。
東晉西域三藏帛尸梨密多羅譯。
右卷別各是一經，具列如左：
第一卷，灌頂三歸五戒帶佩護身呪經。
第二卷，灌頂七萬二千神王護比丘呪經。
第三卷，灌頂十二萬神王護比丘尼呪經。
第四卷，灌頂百結神王護身呪經。
第五卷，灌頂宮宅神王守鎮左右呪經。
第六卷，灌頂塚墓因緣四方神呪經。
第七卷，灌頂伏魔封印大神呪經。
第八卷，灌頂摩尼稟大神呪經。
第九卷，灌頂召五方龍攝疫毒神呪經。
第十卷，灌頂梵天神策經。
第十一卷，灌頂隋願往生十方淨土經。
第十二卷，灌頂拔除過罪生死得度經。
藥師如來本願經一卷。
隋天竺三藏達摩笈多譯。
藥師瑠璃光如來本願功德經一卷。
大唐三藏玄奘譯。
藥師瑠璃光七佛本願功德經二卷。
大唐三藏義淨於大內佛光殿譯。
右三經，同本異譯。
阿闍世王經二卷。
後漢月支三藏支婁迦讖譯。
普超三昧經三卷。
西晉三藏竺法護譯。
放鉢經一卷。
僧祐錄云安公錄中失譯經。
右三經，同本異譯。
上六經，十卷，同帙。
月燈三昧經十一卷。
高齊天竺三藏那連提耶舍譯。
月燈三昧經一卷。
宋沙門釋先公譯。
右一經，出前大月燈經第七卷，異譯。
無所希望經一卷。
西晉三藏竺法護譯。
象腋經一卷。
宋罽賓三藏曇摩蜜多譯。
右二經，同本異譯。
大淨法門經一卷。
西晉三藏竺法護譯。
大莊嚴法門經二卷。
隋天竺三藏那連提耶舍譯。
右二經，同本異譯。
如來莊嚴智慧光明入一切佛境界經二卷。
元魏天竺三藏曇摩流支譯。
度一切諸佛境界智嚴經一卷。
梁扶南三藏僧伽婆羅等譯。
右二經，同本異譯。
後出阿彌陀佛偈經一卷。
後漢失譯。
觀無量壽佛經一卷。
宋西域三藏畺良耶舍譯。
阿彌陀經一卷。
姚秦三藏鳩摩羅什譯。
稱讚淨土佛攝受經一卷。
大唐三藏玄奘譯。
右二經，同本異譯。
上十一經，十三卷，同帙。
觀彌勒菩薩上生兜率天經一卷。
宋居士沮渠京聲譯。
右上生經雖是單譯，隨成佛經，次第編此。
彌勒成佛經一卷。
姚秦三藏鳩摩羅什譯。
彌勒來時經一卷。
彌勒下生經一卷。
姚秦三藏鳩摩羅什譯。
彌勒下生成佛經一卷。
大唐天后代三藏義淨譯。
右三經，同本異譯。
諸法勇王經一卷。
宋罽賢三藏曇摩蜜多譯。
一切法高王經一卷。
元魏婆羅門瞿曇般若流支譯。
右二經，同本異譯。
第一義法勝經一卷。
元魏婆羅門瞿曇般若流支譯。
大威燈光仙人問疑經一卷。
隋天竺三藏闍那崛多等譯。
右二經，同本異譯。
順權方便經二卷。
西晉三藏竺法護譯。
樂瓔珞莊嚴方便品經一卷。
姚秦罽寶三藏曇摩耶舍譯。
右二經，同本異譯。
上十一部經，十二卷，同帙。
六度集經八卷。
吳天竺三藏康僧會譯。
太子須大挐經一卷。
乞伏秦沙門釋聖堅譯。
右一經，出六度經第二卷施度中，異譯。
菩薩睒子經一卷。
僧祐錄云安公錄中失譯經。
睒子經一卷。
乞伏秦沙門釋聖堅譯。
右二經同本，出六度經第二卷施度中，異譯。
太子慕魄經一卷。
後漢安息三藏安世高譯。
太子沐魄經一卷。
西晉三藏竺法護譯。
右二經同本，出六度經第四卷戒度中，異譯。
九色鹿經一卷。
吳月支優婆塞支謙譯。
右一經，出六度經第六卷精進度中，異譯。
上七經，十四卷，同帙。
無字寶篋經一卷。
元魏天竺三藏菩提留支譯。
大乘離文字普光明藏經一卷。
大唐中天竺三藏地婆訶羅於西太原寺譯。
大乘遍照光明藏無字法門經一卷。
大唐中天竺三藏地婆訶羅重譯。
右三經，同本異譯。
老女人經一卷。
吳月支優婆塞支謙譯。
老母經一卷。
僧祐錄中失譯經。
老母女六英經一卷。
宋天竺三藏求那跋陀羅譯。
右三經，同本異譯。
月光童子經一卷。
西晉三藏竺法護譯。
申日兒本經一卷。
宋天竺三藏求那跋陀羅譯。
德護長者經二卷。
隋天竺三藏那連提耶舍譯。
右三經，同本異譯。
文殊師利問菩提經一卷。
姚秦三藏鳩摩羅什譯。
伽耶山頂經一卷。
元魏天竺三藏菩提留支譯。
象頭精舍經一卷。
隋天竺沙門毘尼多流支譯。
大乘伽耶山頂經一卷。
大唐天后代天竺三藏菩提流志譯。
右四經，同本異譯。
長者子制經一卷。
後漢安息三藏安世高譯。
菩薩逝經一卷。
西晉沙門白法祖譯。
逝童子經一卷。
西晉沙門支法度譯。
右三經，同本異譯。
犢子經一卷。
吳月支優婆塞支謙譯。
乳光佛經一卷。
西晉三藏竺法護譯。
右二經，同本異譯。
無垢賢女經一卷。
西晉三藏竺法護譯。
右一經，云與胎藏經同本，俱云竺法護譯。今勘二本，文句全同，但名有異，今存一本。
腹中女聽經一卷。
北涼天竺三藏曇無讖譯。
轉女身經一卷。
宋罽賓三藏曇摩蜜多譯。
右三經，同本異譯。
上二十一經，二十二卷，同帙。
無上依經二卷。
梁天竺三藏真諦譯。
未曾有經一卷。
後漢失譯。
甚希有經一卷。
大唐三藏玄奘譯。
右二經，同本異譯。
決定總經一卷。
西晉三藏竺法護譯。
謗佛經一卷。
元魏天竺三藏菩提留支譯。
右二經，同本異譯。
寶積三昧文殊問法身經一卷。
後漢安息三藏安世高譯。
入法界體性經一卷。
隋天竺三藏闍那崛多等譯。
右二經，同本異譯。
如來師子吼經一卷。
元魏天竺三藏佛陀扇多譯。
大方廣師子吼經一卷。
大唐中天竺三藏地婆訶羅譯。
右二經，同本異譯。
大乘百福相經一卷。
大唐中天竺三藏地婆訶羅譯。
大乘百福莊嚴相經一卷。
大唐中天竺三藏地婆訶羅再譯。
右二經，同本異譯。
大乘四法經一卷。
大唐中天竺三藏地婆訶羅於東太原寺譯。
菩薩修行四法經一卷。
大唐中天竺三藏地婆訶羅於弘福寺譯。
右二經，同本異譯。
希有希有校量功德經一卷。
隋天竺三藏闍那崛多等譯。
最無比經一卷。
大唐三藏玄奘譯。
右二經，同本異譯。
前世三轉經一卷。
西晉沙門釋法炬譯。
銀色女經一卷。
元魏天竺三藏佛陀扇多譯。
右二經，同本異譯。
阿闍世王受決經一卷。
西晉沙門釋法炬譯。
採蓮違王上佛授決號妙華經一卷。
東晉西域沙門竺曇無蘭譯。
右二經，同本異譯。
正恭敬經一卷。
元魏天竺三藏佛陀扇多譯。
善敬經一卷。
隋天竺三藏闍那崛多等譯。
右二經，同本異譯。
稱讚大乘功德經一卷。
大唐三藏玄奘譯。
說妙法決定業障經一卷。
大唐至相寺沙門釋智嚴譯。
右二經，同本異譯。
上二十三經，二十四卷，同帙。
諫王經一卷。
宋居士沮渠京聲譯。
如來示教勝軍王經一卷。
大唐三藏玄奘譯。
佛為勝光天子說王法經一卷。
大唐三藏義淨譯。
右三經，同本異譯。
大方等脩多羅王經一卷。
元魏天竺三藏菩提留支譯。
轉有經一卷。
元魏天竺三藏佛陀扇多譯。
右二經，同本異譯。
文殊師利巡行經一卷。
元魏天竺三藏菩提留支譯。
文殊尸利行經一卷。
隋天竺三藏闍那崛多等譯。
右二經，同本異譯。
貝多樹下思惟十二因緣經一卷。
吳月支優婆塞支謙譯。
緣起聖道經一卷。
大唐三藏玄奘譯。
右二經，同本異譯。
稻芉經一卷。
失譯。
了本生死經一卷。
吳月支優婆塞支謙譯。
右二經，同本異譯。
自誓三昧經一卷。
後漢安息三藏安世高譯。
如來獨證自誓三昧經一卷。
西晉三藏竺法護譯。
右二經，同本異譯。
灌洗佛形像經一卷。
西晉沙門釋法炬譯。
摩訶剎頭經一卷。
乞伏秦沙門釋聖堅譯。
右二經，同本異譯。
造立形像福報經一卷。
失譯。
作佛形像經一卷。
失譯。
右二經，同本異譯。
龍施女經一卷。
吳月支優婆塞支謙譯。
龍施菩薩本起經一卷。
西晉三藏竺法護譯。
右二經，同本異譯。
八吉祥神呪經一卷。
吳月支優婆塞支謙譯。
八陽神呪經一卷。
西晉三藏竺法護譯。
八吉祥經一卷。
梁扶南三藏僧伽婆羅譯。
八佛名號經一卷。
隋天竺三藏闍那崛多等譯。
右四經，同本異譯。
盂蘭盆經一卷。
西晉三藏竺法護譯。
報恩奉盆經一卷。
失譯。
右二經，同本異譯。
浴像功德經一卷。
大唐天竺三藏寶思惟譯。
浴像功德經一卷。
大唐三藏義淨譯。
右二經，同本異譯。
校量數珠功德經一卷。
大唐天竺三藏寶思惟譯。
數珠功德經一卷。
大唐三藏義淨譯。
右二經，同本異譯。
上二十九經，二十九卷，同帙。
不空羂索神變真言經三十卷，三帙。
大唐南天竺三藏菩提流志譯。
不空羂索呪經一卷。
隋天竺三藏闍那崛多等譯。
不空羂索神呪心經一卷。
大唐三藏玄奘譯。
右二經，同本異譯。
不空羂索陀羅尼自在王呪經三卷。
大唐天后代天竺三藏寶思惟譯。
不空羂索陀羅尼經一卷。
大唐天后代北天竺婆羅門李無諂譯。
右二經，同本異譯。
千眼千臂觀世音菩薩陀羅尼神呪經二卷。
大唐總持寺沙門釋智通譯。
千手千眼觀世音菩薩姥陀羅尼身經一卷。
大唐南天竺三藏菩提流志譯。
右二經，同本異譯。
千手千眼觀世音菩薩廣大圓滿無礙大悲心陀羅尼經一卷。
大唐西天竺沙門伽梵達摩譯。
右此心經，雖是單本，隨前身經，編之於此。
觀世音菩薩祕密藏神呪經一卷。
大唐天后代于闐三藏實叉難陀譯。
觀世音菩薩如意摩尼陀羅尼經一卷。
大唐天竺三藏寶思惟譯。
上九經，十二卷，同帙。
觀自在菩薩如意心陀羅尼呪經一卷。
大唐三藏義淨譯。
如意輪陀羅尼經一卷。
大唐天竺三藏菩提流志譯。
右四經，同本異譯。
文殊師利根本一字陀羅尼經一卷。
大唐天后代天竺三藏寶思惟譯。
曼殊室利菩薩呪藏中一字呪王經一卷。
大唐天后代三藏義淨譯。
右二經，同本異譯。
十二佛名神呪經一卷。
隋天竺三藏闍那崛多等譯。
稱讚如來功德神呪經一卷。
大唐三藏義淨譯。
右二經，同本異譯。
孔雀王呪經一卷。
姚秦三藏鳩摩羅什譯。
大金色孔雀王呪經一卷。
失譯。
佛說大金色孔雀王呪經一卷。
失譯。
孔雀王呪經二卷。
梁扶南三藏僧伽婆羅譯。
大孔雀呪王經三卷。
大唐三藏義淨於東都內道場譯。
右五經，同本異譯。
上十一經，十四卷，同帙。
陀羅尼集經十二卷。
大唐中天竺三藏阿地瞿多譯。
右出金剛大道場經大明呪藏之少分也，撮要而譯。
第一卷，佛部卷上。
第二卷，佛部卷下。
第三卷。
第四卷，觀世音卷上。
第五卷，觀世音卷中。
第六卷，觀世音等諸菩薩卷下。
第七卷，金剛部卷上。
第八卷，金剛部卷中。
第九卷，金剛部卷下。
第十卷，諸天卷上。
第十一卷，諸天卷下。
第十二卷。
十一面觀世音神呪經一卷。
周宇文氏天竺三藏耶舍崛多等譯。
十一面神呪心經一卷。
大唐三藏玄奘譯。
右二經，與前陀羅尼集經第四卷十一面神呪經同本異譯。
摩利支天經一卷。
失譯。
右一經，是集經第十卷初摩利支天經少分異譯。
呪五首經一卷。
大唐三藏玄奘譯。
呪五首者，能滅諸罪。
千囀陀羅尼觀世音菩薩呪經一卷。
大唐總持寺沙門釋智通譯。
右千囀呪二首，與上集經第五卷初千囀觀世音呪及雜呪中千囀陀羅尼同本異譯。
六字神呪經一卷。
大唐天后代天竺三藏菩提流志譯。
右一經，與上集經第六卷中文殊師利菩薩呪法及呪五首經、六字陀羅尼并雜呪中六字陀羅尼呪同本異譯。
七俱胝佛大心准提陀羅尼經一卷。
大唐中天竺三藏地婆訶羅譯。
七俱胝佛母准泥大明陀羅尼經一卷。
大唐南天竺三藏金剛智譯。
右二經，同本異譯。
上九經，二十卷，二帙。
觀自在菩薩隨心呪經一卷。
大唐總持寺沙門釋智通譯。
右此觀自在隨心呪、前呪五首經及雜呪中觀世音初隨心呪并集經第五，並先譯出，故編於此。
種種雜呪經一卷。
周宇文氏天竺三藏闍那崛多譯。
雜呪總二十三首。
佛頂尊勝陀羅尼經一卷。
大唐朝散郎杜行顗奉制譯。
佛頂最勝陀羅尼經一卷。
大唐中天竺三藏地婆訶羅譯。
佛頂尊勝陀羅尼經一卷。
大唐罽賓沙門佛陀波利譯。
最勝佛頂陀羅尼淨除業障經一卷。
大唐中天竺三藏地婆訶羅於東都再譯。
佛頂尊勝陀羅尼經一卷。
大唐三藏義淨譯。
右五經，同本異譯。
無量門微密持經一卷。
吳月支優婆塞支謙譯。
出生無量門持經一卷。
東晉天竺三藏佛陀跋陀羅譯。
阿難陀目佉尼呵離陀經一卷。
宋天竺三藏求那跋陀羅譯。
無量門破魔陀羅尼經一卷。
宋西域沙門功德直共玄暢譯。
阿難陀目佉尼訶離陀隣尼經一卷。
元魏天竺三藏佛陀扇多譯。
舍利弗陀羅尼經一卷。
梁扶南三藏僧伽婆羅譯。
一向出生菩薩經一卷。
隋天竺三藏闍那崛多等譯。
出生無邊門陀羅尼經一卷。
大唐至相寺沙門釋智嚴譯。
右八經，同本異譯。
勝幢臂印陀羅尼經一卷。
大唐三藏玄奘譯。
妙臂印幢陀羅尼經一卷。
大唐天后代于闐三藏實叉難陀譯。
右二經，同本異譯。
上十七經，十七卷，同帙。
無崖際持法門經一卷。
乞伏秦沙門釋聖堅譯。
尊勝菩薩所問一切諸法入無量門陀羅尼經一卷。
高齊居士萬天懿譯。
右二經，同本異譯。
金剛上味陀羅尼經一卷。
元魏天竺三藏佛陀扇多譯。
金剛場陀羅尼經一卷。
隋天竺三藏闍那崛多等譯。
右二經，同本異譯。
師子奮迅菩薩所問經一卷。
失譯。
華聚陀羅尼呪經一卷。
失譯。
華積陀羅尼神呪經一卷。
吳月支優婆塞支謙譯。
右三經，同本異譯。
六字呪王經一卷。
失譯。
六字神呪王經一卷。
失譯。
右二經同本異譯。
虛空藏菩薩問佛經一卷。
失譯。
如來方便善巧呪經一卷。
隋天竺三藏闍那崛多等譯。
右二經，同本異譯。
持句神呪經一卷。
吳月支優婆塞支謙譯。
陀隣尼鉢經一卷。
東晉西域沙門竺曇無蘭譯。
東方最勝燈王如來經一卷。
隋天竺三藏闍那崛多等譯。
右三經，同本異譯。
善法方便陀羅尼呪經一卷。
失譯。
金剛祕密善門陀羅尼經一卷。
失譯。
護命法門神呪經一卷。
大唐天后代天竺三藏菩提流志譯。
右三經，同本異譯。
無垢淨光大陀羅尼經一卷。
大唐天后代西域沙門彌陀山等譯。
請觀世音菩薩消伏毒害陀羅尼呪經一卷。
東晉外國居士竺難提譯。
上十九經，十九卷，同帙。
內藏百寶經一卷。
後漢月支三藏支婁迦讖譯。
溫室洗浴眾僧經一卷。
後漢安息三藏安世高譯。
須賴經一卷。
前涼月支優婆塞支施崙譯。
私訶昧經一卷。
吳月支優婆塞支謙譯。
菩薩生地經一卷。
吳月支優婆塞支謙譯。
四不可得經一卷。
西晉三藏竺法護譯。
梵女首意經一卷。
西晉三藏竺法護譯。
成具光明定意經一卷。
後漢西域三藏支曜譯。
寶網經一卷。
西晉三藏竺法護譯。
菩薩行五十緣身經一卷。
西晉三藏竺法護譯。
菩薩修行經一卷。
西晉河內沙門帛法祖譯。
諸德福田經一卷。
西晉沙門法立法炬共譯。
大方等如來藏經一卷。
東晉天竺三藏佛陀跋陀羅譯。
佛語經一卷。
元魏天竺三藏菩提留支譯。
金色王經一卷。
元魏婆羅門瞿曇般若流支譯。
演道俗業經一卷。
乞伏秦沙門釋聖堅譯。
百佛名經一卷。
隋天竺三藏那連提耶舍譯。
上十七經，十七卷，同帙。
稱揚諸佛功德經三卷。
元魏西域三藏吉迦夜共曇曜譯。
須真天子經三卷。
西晉沙門竺法護譯。
摩訶摩耶經一卷。
蕭齊沙門釋曇景譯。
除恐災患經一卷。
乞伏秦沙門釋聖堅譯。
孛經一卷。
吳月支優婆塞支謙譯。
觀世音菩薩受記經一卷。
宋黃龍沙門釋曇無竭譯。
上六經，十卷，同帙。
海龍王經四卷。
西晉三藏竺法護譯。
首楞嚴三昧經三卷。
姚秦三藏鳩摩羅什譯。
觀普賢菩薩行法經一卷。
宋罽賓三藏曇摩蜜多譯。
觀藥王藥上二菩薩經一卷。
宋西域三藏畺良耶舍譯。
不思議光菩薩所問經一卷。
姚秦三藏鳩摩羅什譯。
上五經，十卷，同帙。
十住斷結經十卷。
姚秦涼州沙門竺佛念譯。
諸佛要集經二卷。
西晉三藏竺法護譯。
未曾有因緣經二卷。
蕭齊沙門釋曇景譯。
上三經，十四卷，二帙。
菩薩瓔珞經十二卷。
姚秦涼州沙門竺佛念譯。
超日明三昧經二卷。
西晉清信士聶承遠譯。
上二經，十四卷，二帙。
賢劫經十三卷。
西晉三藏竺法護譯。
大乘經單譯。
大法炬陀羅尼經二十卷。
隋天竺三藏闍那崛多等譯。
大威德陀羅尼經二十卷。
隋天竺三藏闍那崛多等譯。
佛名經十二卷。
元魏天竺三藏菩提留支譯。
三劫三千佛名經三卷。
失譯。
上二經，十五卷，二帙。
五千五百佛名經八卷。
隋天竺三藏闍那崛多等譯。
不思議功德諸佛所護念經二卷。
曹魏代譯，失三藏名。
上二經，十卷，同帙。
華手經十三卷。
姚秦三藏鳩摩羅什譯。
大方等陀羅尼經四卷。
北涼沙門法眾於高昌郡譯。
僧伽吒經四卷。
元魏藏禪尼國王子月婆首那譯。
力莊嚴三昧經三卷。
隋天竺三藏那連提耶舍譯。
大方廣圓覺修多羅了義經一卷。
大唐罽賓沙門佛陀多羅譯。
上四經，十二卷，同帙。
觀佛三昧海經十卷。
東晉天竺三藏佛陀跋陀羅譯。
大方便佛報恩經十卷。
失譯。
菩薩本行經三卷。
失譯。
上二經，十卷，同帙。
法集經六卷。
元魏天竺三藏菩提留支譯。
觀察諸法行經四卷。
隋天竺三藏闍那崛多等譯。
上二經，十卷，同帙。
菩薩處胎經五卷。
姚秦涼州沙門竺佛念譯。
弘道廣顯三昧經四卷。
西晉三藏竺法護譯。
施燈功德經一卷。
高齊天竺三藏那連提耶舍譯。
上三經，十卷，同帙。
央崛魔羅經四卷。
宋天竺三藏求那跋陀羅譯。
無所有菩薩經四卷。
隋天竺三藏闍那崛多等譯。
明度五十校計經二卷。
後漢安息三藏安世高譯。
上三經，十卷，同帙。
中陰經二卷。
姚秦涼州沙門竺佛念譯。
大法鼓經二卷。
宋天竺三藏求那跋陀羅譯。
文殊師利問經二卷。
梁扶南三藏僧伽婆羅譯。
月上女經二卷。
隋天竺三藏闍那崛多等譯。
大方廣如來祕密藏經二卷。
失譯。
上五經，十卷，同帙。
大乘密嚴經三卷。
大唐中天竺三藏地婆訶羅譯。
占察善惡業報經二卷。
外國沙門菩提登譯。
蓮華面經二卷。
隋天竺三藏那連提耶舍譯。
文殊師利問菩薩署經一卷。
後漢月支三藏支婁迦讖譯。
大乘造像功德經二卷。
大唐天后代于闐三藏提雲般若譯。
上五經，十卷，同帙。
廣大寶樓閣善住祕密陀羅尼經三卷。
大唐南天竺三藏菩提流志譯。
一字佛頂輪王經五卷。
大唐南天竺三藏菩提流志譯。
大陀羅尼末法中一字心呪經一卷。
大唐北天竺三藏寶思惟譯。
上三經，九卷，同帙。
大佛頂如來密因修證了義諸菩薩萬行首楞嚴經十卷。
大唐循州沙門懷迪共梵僧於廣州譯。
大唐中天竺三藏輸波迦羅共沙門一行譯。
蘇婆呼童子經三卷。
大唐中天竺三藏輸波迦羅譯。
上二經，十卷，同帙。
蘇悉地羯羅經三卷。
大唐中天竺三藏輸波迦羅譯。
牟梨曼陀羅呪經一卷。
失譯。
金剛頂瑜伽中略出念誦法四卷。
大唐南天竺三藏金剛智譯。
上三經，八卷，同帙。
七佛所說神呪經四卷。
晉代譯，失三藏名。
大吉義神呪經二卷。
元魏昭玄統沙門釋曇曜譯。
文殊師利寶藏陀羅尼經一卷。
大唐南天竺三藏菩提流志譯。
金剛光焰陀羅尼經一卷。
大唐南天竺三藏菩提流志譯。
阿吒婆拘鬼神大將上佛陀羅尼經一卷。
失譯。
阿彌陀鼓音聲王陀羅尼經一卷。
失譯。
大普賢陀羅尼經一卷。
失譯。
大七寶陀羅尼經一卷。
失譯。
六字大陀羅尼呪經一卷。
失譯。
安宅神呪經一卷。
後漢失譯。
摩尼羅亶經一卷。
東晉西域沙門竺曇無蘭譯。
玄師颰陀所說神呪經一卷。
東晉西域沙門竺曇無蘭譯。
護諸童子陀羅尼呪經一卷。
元魏天竺三藏菩提留支譯。
諸佛心陀羅尼經一卷。
大唐三藏玄奘譯。
拔濟苦難陀羅尼經一卷。
大唐三藏玄奘譯。
八名普密陀羅尼經一卷。
大唐三藏玄奘譯。
持世陀羅尼經一卷。
大唐三藏玄奘譯。
六門陀羅尼經一卷。
大唐三藏玄奘譯。
清淨觀世音普賢陀羅尼經一卷。
大唐總持寺沙門釋智通譯。
上十九經，二十三卷，同帙。
智炬陀羅尼經一卷。
大唐天后代于闐三藏提雲般若譯。
諸佛集會陀羅尼經一卷。
大唐天后代于闐三藏提雲般若譯。
隨求即得大自在陀羅尼神呪經一卷。
大唐天后代北天竺三藏寶思惟譯。
百千印陀羅尼經一卷。
大唐天后代于闐三藏實叉難陀譯。
救面燃餓鬼陀羅尼神呪經一卷。
大唐天后代于闐三藏實叉難陀譯。
莊嚴王陀羅尼呪經一卷。
大唐天后代三藏義淨譯。
香王菩薩陀羅尼呪經一卷。
大唐三藏義淨譯。
一切功德莊嚴王經一卷。
大唐三藏義淨譯。
拔除罪障呪王經一卷。
大唐三藏義淨譯。
善夜經一卷。
大唐天后代三藏義淨譯。
虛空藏菩薩能滿諸願最勝心陀羅尼求聞持法一卷。
大唐中天竺三藏輸波迦羅譯。
金剛頂經曼殊室利菩薩五字心陀羅尼品一卷。
大唐南天竺三藏金剛智譯。
觀自在如意輪菩薩瑜伽法要一卷。
大唐南天竺三藏金剛智譯。
佛地經一卷。
大唐三藏玄奘譯。
佛垂般涅槃略說教誡經一卷。
姚秦三藏鳩摩羅什譯。
出生菩提心經一卷。
隋天竺三藏闍那崛多等譯。
佛印三昧經一卷。
後漢安息三藏安世高譯。
文殊師利般涅槃經一卷。
西晉居士聶道真譯。
異出菩薩本起經一卷。
西晉居士聶道真譯。
千佛因緣經一卷。
姚秦三藏鳩摩羅什譯。
賢首經一卷。
乞伏秦沙門釋聖堅譯。
月明菩薩經一卷。
吳月支優婆塞支謙譯。
心明經一卷。
西晉三藏竺法護譯。
滅十方冥經一卷。
西晉三藏竺法護譯。
鹿母經一卷。
西晉三藏竺法護譯。
魔逆經一卷。
西晉三藏竺法護譯。
上二十六經，二十六卷，同帙。
德光太子經一卷。
西晉三藏竺法護譯。
大意經一卷。
宋天竺三藏求那跋陀羅譯。
堅固女經一卷。
隋天竺三藏那連提耶舍譯。
商主天子所問經一卷。
隋天竺三藏闍那崛多等譯。
諸法最上王經一卷。
隋天竺三藏闍那崛多等譯。
師子莊嚴王菩薩請問經一卷。
大唐天竺三藏那提譯。
離垢慧菩薩所問禮佛法經一卷。
大唐天竺三藏那提譯。
受持七佛名號所生功德經一卷。
大唐三藏玄奘譯。
佛臨涅槃記法住經一卷。
大唐三藏玄奘譯。
寂照神變三摩地經一卷。
大唐三藏玄奘譯。
差摩婆帝受記經一卷。
元魏天竺三藏菩提留支譯。
不增不減經一卷。
元魏天竺三藏菩提留支譯。
造塔功德經一卷。
大唐中天竺三藏地婆訶羅譯。
右遶佛塔功德經一卷。
大唐天后代于闐三藏實叉難陀譯。
大乘四法經一卷。
大唐天后代于闐三藏實叉難陀譯。
有德女所問大乘經一卷。
大唐天后代天竺三藏菩提流志譯。
大乘流轉諸有經一卷。
大唐天后代三藏義淨譯。
妙色王因緣經一卷。
大唐天后代三藏義淨譯。
佛為海龍王說法印經一卷。
大唐三藏義淨譯。
師子素馱娑王斷肉經一卷。
大唐至相寺沙門釋智嚴譯。
般泥洹後灌臘經一卷。
西天三藏竺法護譯。
八部佛名經一卷。
元魏婆羅門瞿曇般若流支譯。
上二十二經，二十二卷，同帙。
菩薩內習六波羅蜜經一卷。
後漢臨淮沙門嚴佛調譯。
菩薩投身餓虎起塔因緣經一卷。
北涼高昌沙門釋法盛譯。
金剛三昧本性清淨不壞不滅經一卷。
新為失譯。
師子月佛本生經一卷。
新為失譯。
長者法志妻經一卷。
失譯。
薩羅國經一卷。
失譯。
右二經，法上錄中並云姚秦三藏鳩摩羅什譯。今詳二經文句，並非什公所翻，似是晉魏代譯。其法志妻經，安公涼土異經錄中先有其名，今亦附涼錄。薩羅國經，附於晉錄。
十吉祥經一卷。
失譯。
長者女菴提遮師子吼了義經一卷。
失譯。
一切智光明仙人慈心因緣不食肉經一卷。
失譯。
金剛三昧經二卷。
北涼失譯。
法滅盡經一卷。
僧祐錄中失譯經。
甚深大迴向經一卷。
僧祐錄中失譯經。
天王太子辟羅經一卷。
僧祐錄云安公闕中異經。
優婆夷淨行法門經二卷。
僧祐錄云安公涼土異經。
八大人覺經一卷。
後漢安息三藏安世高譯。
三品弟子經一卷。
吳月支優婆塞支謙譯。
四輩經一卷。
西晉三藏竺法護譯。
當來變經一卷。
西晉三藏竺法護譯。
過去佛分衛經一卷。
西晉三藏竺法護譯。
十二頭陀經一卷。
宋天竺三藏求那跋陀羅譯。
樹提伽經一卷。
宋天竺三藏求那跋陀羅譯。
長壽王經一卷。
僧祐錄云安公失譯經。
右此長壽王經，大周錄等云出阿含。謹檢四阿含內，並無此經。雖增一第十六中有長壽王緣起，文意全異。此乃大乘，故編於此。
法常住經一卷。
僧祐錄云安公失譯經。
上二十三經，二十五卷，同帙。
菩薩調伏藏，二十六部，五十四卷，五帙。
夫戒者，防患之總名也。菩薩淨戒，唯禁於心。聲聞律儀，則防身語。故有託緣興過，聚徒訶結。菩薩大人，都無此事。佛直為說，令使遵行。既無犯制之由，故闕訶結之事。諸大乘經，明學處者摭之於此為菩薩調伏藏云。
菩薩地持經十卷。
北涼天竺三藏曇無讖於姑臧譯。
菩薩善戒經九卷。
宋罽賓三藏求那跋摩等譯。
淨業障經一卷。
上二經，十卷，同帙。
優婆塞戒經七卷。
北涼天竺三藏曇無讖於姑臧譯。
梵網經二卷。
姚秦三藏鳩摩羅什譯。
受十善戒經一卷。
漢後失譯。
上三經，十卷，同帙。
菩薩瓔珞本業經二卷。
姚秦涼州沙門竺佛念譯。
佛藏經四卷。
姚秦三藏鳩摩羅什譯。
菩薩戒本一卷。
北涼天竺三藏曇無讖於姑臧譯。
菩薩戒本一卷。
大唐三藏玄奘譯。
右二經，同本異譯。
菩薩戒羯磨文一卷。
大唐三藏玄奘譯。
菩薩善戒經一卷。
宋罽賓三藏求那跋摩譯。
上六經，十卷，同帙。
菩薩內戒經一卷。
宋罽賓三藏求那跋摩譯。
優婆塞五戒威儀經一卷。
宋罽賓三藏求那跋摩譯。
文殊師利淨律經一卷。
西晉三藏竺法護譯。
清淨毘尼方廣經一卷。
姚秦三藏鳩摩羅什譯。
寂調音所問經一卷。
宋沙門釋法海譯。
右三經，同本異譯。
大乘三聚懺悔經一卷。
隋天竺三藏闍那崛多等譯。
菩薩五法懺悔文一卷。
失譯。
菩薩藏經一卷。
梁扶南三藏僧伽婆羅譯。
三曼陀颰陀羅菩薩經一卷。
西晉清信士聶道真譯。
菩薩受齋經一卷。
西晉清信士聶道真譯。
文殊悔過經一卷。
西晉三藏竺法護譯。
舍利弗悔過經一卷。
後漢安息三藏安世高譯。
法律三昧經一卷。
吳月支優婆塞支謙譯。
十善業道經一卷。
大唐天后代于闐三藏實叉難陀譯。
上十四經，十四卷，同帙。
菩薩對法藏，九十七部，五百一十八卷，五十帙。
菩薩阿毘達磨，有其二類：一者解釋契經，二者詮法體相。舊錄所載，和雜編之。今所集者，分為二例。釋契經者列之於前，詮法性者編之於後。庶無糅雜，覽者易知。
大乘釋經論，二十一部，一百五十五卷，一十五帙。
大智度論一百卷。
姚秦三藏鳩摩羅什譯。
右龍樹菩薩造，釋摩訶般若波羅蜜經。
十地經論十二卷。
元魏天竺三藏菩提留支等譯。
右天親菩薩造，釋十地經，即華嚴·十地品是。
彌勒菩薩所問經論五卷。
元魏天竺三藏菩提留支譯。
右釋彌勒所問經，即寶積經第四十一會是。
大乘寶積經論四卷。
元魏天竺三藏菩提留支譯。
右釋舊單卷大寶積經，即寶積第四十三會是。
寶髻菩薩四法經論一卷。
元魏天竺三藏毘目智仙等譯。
右釋大集經·寶髻品，今入寶積，在第四十七會。
上三論，十卷，同帙。
佛地經論七卷。
大唐三藏玄奘譯。
金剛般若論二卷。
隋天竺三藏達摩笈多譯。
能斷金剛般若波羅蜜多經論頌一卷。
大唐三藏義淨譯。
上三論，十卷，同帙。
金剛般若波羅蜜經論三卷。
元魏天竺三藏菩提留支譯。
能斷金剛般若波羅蜜多經論釋三卷。
大唐三藏義淨譯。
右二論及頌，同本異譯。
金剛般若波羅蜜經破取著不壞假名論二卷。
大唐中天竺三藏地婆訶羅譯。
文殊師利菩薩問菩提經論二卷。
元魏天竺三藏菩提留支譯。單本。
妙法蓮華經論一卷。
元魏中天竺三藏勒那摩提共僧朗等譯。
上五論，十一卷，同帙。
法華經論二卷。
元魏北天竺三藏菩提留支共曇林等譯。
右二論，同本異譯。
勝思惟梵天所問經論四卷。
元魏天竺三藏菩提留支譯。
涅槃論一卷。
沙門達磨菩提譯，不知年代。
涅槃經本有今無偈論一卷。
梁天竺三藏真諦譯。
遺教經論一卷。
陳天竺三藏真諦譯。
無量壽經論一卷。
元魏天竺三藏菩提留支譯。
三具足經論一卷。
元魏天竺三藏毘目智仙等譯。
轉法輪經論一卷。
元魏天竺三藏毘目智仙等譯。
上八論，十二卷，同帙。
大乘集義論，七十六部，三百六十三卷，三十五帙。
瑜伽師地論一百卷。
大唐三藏玄奘譯。
顯揚聖教論二十卷。
大唐三藏玄奘譯。
瑜伽師地論釋一卷。
大唐三藏玄奘譯。
顯揚聖教論頌一卷。
大唐三藏玄奘譯。
王法正理論一卷。
大唐三藏玄奘譯。
大乘阿毘達磨集論七卷。
大唐三藏玄奘譯。
上四論，十卷，同帙。
大乘阿毘達磨雜集論十六卷。
大唐三藏玄奘譯。
中論四卷。
姚秦三藏鳩摩羅什譯。
上二論，二十卷，二帙。
般若燈論釋十五卷。
大唐天竺三藏波羅頗蜜多羅譯。
右與中論本同釋異。
十二門論一卷。
姚秦三藏鳩摩羅什譯。
十八空論一卷。
陳天竺三藏真諦譯。
百論二卷。
姚秦三藏鳩摩羅什譯。
廣百論本一卷。
大唐三藏玄奘譯。
上五論，二十卷，二帙。
大乘廣百論釋論十卷。
大唐三藏玄奘譯。
十住毘婆沙論十四卷。
姚秦三藏鳩摩羅什譯。
菩提資糧論六卷。
隋天竺三藏達摩笈多譯。
上二論，二十卷，二帙。
大乘莊嚴經論十三卷。
大唐天竺三藏波羅頗蜜多羅譯。
大莊嚴論經十五卷。
姚秦三藏鳩摩羅什譯。
順中論二卷。
元魏婆羅門瞿曇般若流支譯。
攝大乘論三卷。
陳天竺三藏真諦譯。
上三論，二十卷，二帙。
攝大乘論二卷。
元魏天竺三藏佛陀扇多譯。
攝大乘本論三卷。
大唐三藏玄奘譯。
右三本論，同本異譯。
攝大乘釋論十五卷。
陳天竺三藏真諦譯。
上三論，二十卷，二帙。
攝大乘論釋論十卷。
隋天竺三藏達摩笈多譯。
攝大乘論釋十卷。
大唐三藏玄奘譯。
右三釋論，同本異譯。
攝大乘論釋十卷。
大唐三藏玄奘譯。
右與前三論，本同釋異。
佛性論四卷。
陳天竺三藏真諦譯。
決定藏論三卷。
梁天竺三藏真諦譯。
辯中邊論頌一卷。
大唐三藏玄奘譯。
中邊分別論二卷。
陳天竺三藏真諦譯。
上四論，十卷，同帙。
辯中邊論三卷。
大唐三藏玄奘譯。
右二釋論，同本異譯。
究竟一乘寶性論四卷。
元魏天竺三藏勒那摩提譯。
業成就論一卷。
元魏天竺三藏毘目智仙等譯。
大乘成業論一卷。
大唐三藏玄奘譯。
右二論，同本異譯。
因明正理門論本一卷。
大唐三藏玄奘譯。
上五論，十卷，同帙。
因明正理門論一卷。
大唐三藏義淨譯。
右二論，同本異譯。
因明入正理論一卷。
大唐三藏玄奘譯。
顯識論一卷。
天竺三藏真諦譯。
轉識論一卷。
天竺三藏真諦譯。
唯識論一卷。
元魏婆羅門瞿曇般若流支譯。
唯識論一卷。
陳天竺三藏真諦譯。
唯識二十論一卷。
大唐三藏玄奘譯。
右三論，同本異譯。
成唯識寶生論五卷。
大唐三藏義淨譯。
唯識三十論一卷。
大唐三藏玄奘譯。
上九論，十三卷，同帙。
成唯識論十卷。
大唐三藏玄奘譯。
大丈夫論二卷。
北涼沙門釋道泰譯。
入大乘論二卷。
北涼沙門釋道泰譯。
大乘掌珍論二卷。
大唐三藏玄奘譯。
大乘五蘊論一卷。
大唐三藏玄奘譯。
大乘廣五蘊論一卷。
大唐中天竺三藏地婆訶羅譯。
寶行王正論一卷。
陳天竺三藏真諦譯。
大乘起信論一卷。
梁天竺三藏真諦譯。
上七論，十卷，同帙。
大乘起信論二卷。
大唐天后代于闐三藏實叉難陀譯。
右二論，同本異譯。
發菩提心論二卷。
姚秦三藏鳩摩羅什譯。
三無性論二卷。
陳天竺三藏真諦譯。
方便心論一卷。
元魏西域沙門吉迦夜共曇曜譯。
如實論一卷。
梁天竺三藏真諦譯。
無相思塵論一卷。
陳天竺三藏真諦譯。
觀所緣論一卷。
大唐三藏玄奘譯。
右二論，同本異譯。
觀所緣論釋一卷。
大唐三藏義淨譯。
上八論，十一卷，同帙。
迴諍論一卷。
元魏天竺三藏毘目智仙等譯。
緣生論一卷。
隋天竺三藏達摩笈多譯。
十二因緣論一卷。
元魏天竺三藏菩提留支譯。
壹輸盧迦論一卷。
元魏婆羅門瞿曇般若流支譯。
大乘百法明門論一卷。
大唐三藏玄奘譯。
百字論一卷。
元魏天竺三藏菩提留支譯。
解捲論一卷。
陳天竺三藏真諦譯。
掌中論一卷。
大唐天后代三藏義淨譯。
右二論，同本異譯。
取因假設論一卷。
大唐天后代三藏義淨譯。
觀總相論頌一卷。
大唐三藏義淨譯。
止觀門論頌一卷。
大唐三藏義淨譯。
手杖論一卷。
大唐三藏義淨譯。
六門教授習定論一卷。
大唐天后代三藏義淨譯。
大乘法界無差別論一卷。
大唐天后代于闐三藏提雲般若譯。
破外道小乘四宗論一卷。
元魏天竺三藏菩提留支譯。
破外道小乘涅槃論一卷。
元魏天竺三藏菩提留支譯。
上十六論，十六卷，同帙。
都計大乘經、律、論見流行者，總六百八十六部，二千七百四十五卷，二百五十八帙。
聲聞藏者，小乘所詮之教也。能說教主，則示生示滅，應物隨緣所詮之教，則九部、四含、毘曇、戒律、善男、善女，稟之而脫屣塵勞、緣覺、聲聞，奉之而昇乎彼岸。蓋真乘之小駕，乃菩提之化城，誘進初心，莫斯為勝。始乎仙苑，迄彼金河，所詮半字之文，是謂聲聞之藏。洎乎百川同會，三車共適，齊登妙覺，俱證泥洹，豈有小大之異名，信為我尊之漸誘者也？始自漢明丁卯之歲，終我開元庚午之年，小乘三藏見流行者，總三百三十部，一千七百六十二卷，一百六十五帙，結為聲聞法藏，科條別顯，具如後列：
聲聞契經藏，二百四十部，六百一十八卷，四十八帙。
聲聞調伏藏，五十四部，四百四十六卷，四十五帙。
聲聞對法藏，三十六部，六百九十八卷，七十二帙。
小乘經重單合譯，一百五十三部，三百九十四卷，三十一帙。
四阿笈摩經，小乘契經之本，故標初首，後列餘經。
長阿含經二十二卷。
姚秦罽賓三藏佛陀耶舍共竺佛念譯。
右此部經，凡有四分，總三十經別。
中阿含經六十卷。
東晉罽賓三藏瞿曇僧伽提婆譯。
右此部經，凡有五誦，都十八品，總二百二十二經別。
增壹阿含經五十一卷。
東晉罽賓三藏瞿曇僧伽提婆譯。
右此部經，凡有五十品，總四百七十二經別。
雜阿含經五十卷。
宋天竺三藏求那跋陀羅譯。
右此部經，說事既雜，故無品次、誦等差別。
別譯雜阿含經二十卷。
失譯。
右此部經，與前經文雖先後不次，子細尋究，不出前經，此但撮要，故為別部。
佛般泥洹經二卷。
西晉河內沙門白法祖譯。
大般涅槃經三卷。
東晉平陽沙門釋法顯譯。
般泥洹經二卷。
新為失譯。
右三經，出長阿含經第二至第四卷，與初分遊行經同本異譯。
人本欲生經一卷。
後漢安息三藏安世高譯。
右出長阿含經第十卷，與第二分大方便經同本異譯。
尸迦羅越六向拜經一卷。
後漢安息三藏安世高譯。
右出長阿含經第十一卷，與第二分善生經同本異譯。
梵志阿颰經一卷。
吳月支優婆塞支謙譯。
右出長阿含經第十三卷，與第三分阿摩晝經同本異譯。
梵網六十二見經一卷。
吳月支優婆塞支謙譯。
右出長阿含經第十四卷，與第三分梵動經同本異譯。
寂志果經一卷。
東晉西域沙門竺曇無蘭譯。
右出長阿含經第十七卷，與第三分沙門果經同本異譯。
上八經，十二卷，同帙。
起世經十卷。
隋天竺三藏闍那崛多等譯。
起世因本經十卷。
隋天竺三藏達摩笈多譯。
樓炭經六卷。
西晉沙門釋法立共法炬譯。
右三經，出長阿含經第十八至二十二卷，與第四分記世經同本異譯。
長阿含十報法經二卷。
後漢安息三藏安世高譯。
右出長阿含經第九卷，與第二分十上經同本異譯。
中本起經二卷。
後漢西域沙門曇果共康孟詳譯。
上三經，十卷，同帙。
從佛般泥洹下一十三經，並出長阿含中，別經異譯。
七知經一卷。
吳月支優婆塞支謙譯。
右出中阿含經第一卷，與初善法經同本異譯。
鹹水喻經一卷。
僧祐錄云安公失譯經。
右出中阿含經第一卷，與水喻經同本異譯。
一切流攝守因經一卷。
後漢安息三藏安世高譯。
右出中阿含經第二卷，與漏盡經同本異譯。
四諦經一卷。
後漢安息三藏安世高譯。
右出中阿含經第七卷，與分別聖諦經同本異譯。
恒水經一卷。
西晉沙門釋法炬譯。
右出中阿含經第九卷，與瞻波經同本異譯。
本相倚致經一卷。
後漢安息三藏安世高譯。
緣本致經一卷。
失譯。
右二經，同本異譯，出中阿含經第十卷，與本際經同本。
頂生王故事經一卷。
西晉沙門釋法炬譯。
文陀竭王經一卷。
北涼天竺三藏曇無讖譯。
右二經，同本異譯，出中阿含經第十一卷，與四洲經同本。
閻羅王五天使者經一卷。
宋沙門釋慧簡譯。
鐵城泥犁經一卷。
東晉西域沙門竺曇無蘭譯。
右二經，同本異譯，出中阿含經第十二卷，與天使經同本。
古來世時經一卷。
失譯。
右出中阿含經第十三卷，與說本經同本異譯。
阿那律八念經一卷。
後漢西域三藏支曜譯。
右出中阿含經第十八卷，與八念經同本異譯。
離睡經一卷。
西晉三藏竺法護譯。
右出中阿含經第二十卷，與長老上尊睡眠經同本異譯。
是法非法經一卷。
後漢安息三藏安世高譯。
右出中阿含經第二十一卷，與真人經同本異譯。
求欲經一卷。
西晉沙門釋法炬譯。
右出中阿含經第二十二卷，與穢經同本異譯。
受歲經一卷。
西晉三藏竺法護譯。
右出中阿含經第二十三卷，初與比丘請經同本異譯。
梵志計水淨經一卷。
右出中阿含經第二十三卷，與水淨梵志經同本異譯。
苦陰經一卷。
失譯。
右出中阿含經第二十五卷，與前苦陰經同本異譯。
釋摩男本經一卷。
吳月支優婆塞支謙譯。
苦陰因事經一卷。
西晉沙門釋法炬譯。
右二經，同本異譯，出中阿含經第二十五卷，與後苦陰經同本。
樂想經一卷。
西晉三藏竺法護譯。
右出中阿含經第二十六卷，與想經同本異譯。
漏分布經一卷。
後漢安息三藏安世高譯。
右出中阿含經第二十七卷，與達梵行經同本異譯。
阿耨風經一卷。
東晉西域沙門竺曇無蘭譯。
右出中阿含經第二十七卷，與阿奴波經同本異譯。
諸法本經一卷。
吳月支優婆塞支謙譯。
右出中阿含經第二十八卷，初與諸法本經同本異譯。
瞿曇彌記果經一卷。
宋沙門釋慧蘭譯。
右出中阿含經第二十八卷，與瞿曇彌經同本異譯。
瞻婆比丘經一卷。
西晉沙門釋法炬譯。
右出中阿含經第三十九卷，與瞻波經同本異譯。
伏婬經一卷。
西晉沙門釋法炬譯。
右出中阿含經第三十卷，與行欲經同本異譯。
魔嬈亂經一卷。
失譯。
弊魔試目連經一卷。
吳月支優婆塞支謙譯。
右二經，同本異譯，出中阿含經第三十卷，與降魔經同本。
上三十經，三十卷，同帙。
賴吒和羅經一卷。
吳月支優婆塞支謙譯。
右出中阿含經第三十一卷，與賴吒惒羅經同本異譯。
善生子經一卷。
西晉沙門支法度譯。
右出中阿含經第三十三卷，與善生經同本異譯。
數經一卷。
西晉沙門釋法炬譯。
右出中阿含經第三十五卷，與算數目犍連經同本異譯。
梵志頞羅延問種尊經一卷。
東晉西域沙門竺曇無蘭譯。
右出中阿含經第三十七卷，與阿攝和經同本異譯。
三歸五戒慈心厭離功德經一卷。
失譯。
須達經一卷。
蕭齊天竺三藏求那毘地譯。
右二經，同本異譯，出中阿含經第三十九卷，與須達哆經同本。
佛為黃竹園老婆羅門說學經一卷。
僧祐錄中失譯經。
右出中阿含經第四十卷，與黃蘆園經同本異譯。
梵摩喻經一卷。
吳月支優婆塞支謙譯。
右出中阿含經第四十卷，與梵摩經同本異譯。
尊上經一卷。
西晉三藏竺法護譯。
右出中阿含經第四十三卷，與釋中禪室尊經同本異譯。
鸚鵡經一卷。
宋天竺三藏求那跋陀羅譯。
兜調經一卷。
僧祐錄云安公失譯經。
右二經，同本異譯，出中阿含經第四十四卷，與鸚鵡經同本。
意經一卷。
西晉三藏竺法護譯。
右出中阿含經第四十五卷，與心經同本異譯。
應法經一卷。
西晉三藏竺法護譯。
右出中阿含經第四十五卷，與後受法經同本異譯。
泥犁經一卷。
東晉西域沙門竺曇無蘭譯。
右出中阿含經第五十三卷，與癡慧地經同本異譯。
優波夷墮舍迦經一卷。
僧祐錄中失譯經。
齋經一卷。
吳月支優婆塞支謙譯。
右二經，同本異譯，出中阿含經第五十五卷，與持齋經同本。
鞞摩肅經一卷。
宋天竺三藏求那跋陀羅譯。
右出中阿含經第五十七卷，與鞞摩那修經同本異譯。
婆羅門子命終愛念不離經一卷。
後漢安息三藏安世高譯。
右出中阿含經第六十卷，與愛生經同本異譯。
十支居士八城人經一卷。
後漢安息三藏安世高譯。
右出中阿含經第六十卷，與八城經同本異譯。
邪見經一卷。
僧祐錄中失譯經。
右出中阿含經第六十卷，與見經同本異譯。
箭喻經一卷。
失譯。
右出中阿含經第六十卷，與箭喻經同本異譯。
普法義經一卷。
後漢安息三藏安世高譯。
廣義法門經一卷。
陳天竺三藏真諦譯。
右二經，同本異譯。
右七知經下五十三經，並出中阿含中，別經異譯。
戒德香經一卷。
東晉西域沙門竺曇無蘭譯。
右出增壹阿含經第十三卷地主品，異譯。
四人出現世間經一卷。
宋天竺三藏求那跋陀羅譯。
右出增壹阿含經第十八卷四意斷品，異譯。
波斯匿王太后崩塵土坌身經一卷。
西晉沙門釋法炬譯。
右出增壹阿含經第十八卷四意斷品，異譯。
須摩提女經一卷。
吳月支優婆塞支謙譯。
右出增壹阿含經第二十二卷須陀品，異譯。
婆羅門避死經一卷。
後漢安息三藏安世高譯。
右出增壹阿含經第二十三卷增上品，異譯。
食施獲五福報經一卷。
失譯。
右出增壹阿含經第二十四卷善聚品，異譯。
頻毘娑羅王詣佛供養經一卷。
西晉沙門釋法炬譯。
右出增壹阿含經第二十六卷等見品，異譯。
長者子六過出家經一卷。
宋沙門釋慧簡譯。
右出增壹阿含經二十七卷聚品，異譯。
鴦崛摩經一卷。
西晉三藏竺法護譯。
上三十二經，三十二卷，同帙。
鴦崛髻經一卷。
西晉沙門釋法炬譯。
右二經，同本異譯，出增壹阿含經第三十一卷力品。
力士移山經一卷。
西晉三藏竺法護譯。
四未曾有法經一卷。
西晉三藏竺法護譯。
右二經，出增壹阿含經第三十六卷八難品，異譯。
舍利弗摩目犍連遊四衢經一卷。
後漢外國三藏康孟詳譯。
右出增壹阿含經第四十一卷馬王品，異譯。
七佛父母姓字經一卷。
曹魏失譯。
右出增壹阿含經第四十五卷不善品，異譯。
放牛經一卷。
姚秦三藏鳩摩羅什譯。
右出增壹阿含經第四十六卷放牛品，異譯。
緣起經一卷。
大唐三藏玄奘譯。
右出增壹阿含經第四十六卷放牛品，異譯。
十一想思念如來經一卷。
宋天竺三藏求那跋陀羅譯。
右出增壹阿含經第四十八卷禮三寶品初，異譯。
四泥犁經一卷。
東晉西域沙門竺曇無蘭譯。
右出增壹阿含經第四十八卷禮三寶品，異譯。
阿那邠邸化七子經一卷。
後漢安息三藏安世高譯。
右出增一阿含經第四十九卷非常品，異譯。
大愛道般泥洹經一卷。
西晉河內沙門白法祖譯。
佛母般泥洹經一卷。
宋沙門釋慧簡譯。
右二經，同本異譯，出增壹阿含經第五十卷大愛道般涅槃品。
國王不犁先尼十夢經一卷。
東晉西域沙門竺曇無蘭譯。
舍衛國王夢見十事經一卷。
僧祐錄云安公失譯經。
右二經，同本異譯，出增壹阿含經第五十一卷大愛道般涅槃品。
阿難同學經一卷。
後漢安息三藏安世高譯。
從戒德香經下二十四經，並增壹阿含中，別經異譯。
五蘊皆空經一卷。
大唐三藏義淨譯。
右出雜阿含經第二卷，異譯。
七處三觀經一卷。
後漢安息三藏安世高譯。
右出雜阿含經中，異譯。
聖法印經一卷。
西晉三藏竺法護譯。
右出雜阿含經第三卷，異譯。
雜阿含經一卷。
右出雜阿含經中，異譯。
五陰譬喻經一卷。
後漢安息三藏安世高譯。
水沫所漂經一卷。
東晉西域沙門竺曇無蘭譯。
右二經，同本，出雜阿含經第十卷，異譯。
不自守意經一卷。
吳月支優婆塞支謙譯。
右出雜阿含經十一卷，異譯。
滿願子經一卷。
晉代失譯。
右出雜阿含經第十三卷，異譯。
轉法輪經一卷。
後漢安息三藏安世高譯。
三轉法輪經一卷。
大唐三藏義淨譯。
右二經，同本，出雜阿含經第十五卷，異譯。
八正道經一卷。
後漢安息三藏安世高譯。
右出雜阿含經第二十八卷，異譯。
難提釋經一卷。
西晉沙門釋法炬譯。
右出雜阿含經第三十卷，異譯。
馬有三相經一卷。
後漢西域三藏支曜譯。
馬有八態譬人經一卷。
後漢西域三藏支曜譯。
右二經，並出雜阿含經第三十三卷，異譯。
相應相可經一卷。
西晉沙門釋法炬譯。
右出前單卷雜阿含經中，異譯。
治禪病祕要經一卷。
宋居士沮渠京聲譯。
上三十一經，三十一卷，同帙。
從五蘊皆空經下一十六經，並出雜阿含中，別經異譯。
摩鄧女經一卷。
後漢安息三藏安世高譯。
摩鄧女解形中六事經一卷。
失譯。
摩登伽經三卷。
吳天竺沙門竺律炎共支謙譯。
舍頭諫經一卷。
西晉三藏竺法護譯。第四譯。
右四經，同本異譯。
鬼問目連經一卷。
後漢安息三藏安世高譯。
雜藏經一卷。
東晉平陽沙門釋法顯譯。
餓鬼報應經一卷。
失譯。
右三經，同本異譯。
阿難問事佛吉凶經一卷。
後漢安息三藏安世高譯。
慢法經一卷。
西晉沙門釋法炬譯。
阿難分別經一卷。
乞伏秦沙門釋聖堅譯。
右三經，同本異譯。
五母子經一卷。
吳月支優婆塞支謙譯。
沙彌羅經一卷。
僧祐錄云安公關中異經，在三秦錄。
右二經，同本異譯。
玉耶女經一卷。
僧祐錄云安公失譯經。
玉耶經一卷。
東晉西域沙門竺曇無蘭譯。
阿遬達經一卷。
宋天竺三藏求那跋陀羅譯。
右三經，同本異譯。
修行本起經二卷。
後漢西域沙門竺大力共康孟詳譯。
上十六經，十九卷，同帙。
太子瑞應本起經二卷。
吳月支優婆塞支謙譯。
過去現在因果經四卷。
宋天竺三藏求那跋陀羅譯。
右三經，同本異譯。
法海經一卷。
西晉沙門釋法炬譯。
海八德經一卷。
姚秦三藏鳩摩羅什譯。
右二經，同本異譯。
四十二章經一卷。
後漢天竺沙門迦葉摩騰共竺法蘭譯。
奈女耆域因緣經一卷。
後漢安息三藏安世高譯。
罪業應報教化地獄經一卷。
後漢安息三藏安世高譯。
龍王兄弟經一卷。
吳月支優婆塞支謙譯。
長者音悅經一卷。
吳月支優婆塞支謙譯。
上九經，十三卷，同帙。
禪祕要經三卷。
姚秦三藏鳩摩羅什譯。
七女經一卷。
吳月支優婆塞支謙譯。
八師經一卷。
吳月支優婆塞支謙譯。
越難經一卷。
西晉清信士聶承遠譯。
所欲致患經一卷。
西晉三藏竺法護譯。
阿闍世王問五逆經一卷。
西晉沙門釋法炬譯。
五苦章句經一卷。
東晉西域沙門曇無蘭譯。
堅意經一卷。
後漢安息三藏安世高譯。
淨飯王涅槃經一卷。
宋居士沮渠京聲譯。
進學經一卷。
宋居士沮渠京聲譯。
得道梯橙錫杖經一卷。
失譯。
貧窮老公經一卷。
宋沙門釋惠簡譯。
三摩竭經一卷。
吳天竺沙門竺律炎譯。
蓱沙王五願經一卷。
吳月支優婆塞支謙譯。
瑠璃王經一卷。
西晉三藏竺法護譯。
上十五經，十七卷，同帙。
生經五卷。
西晉三藏竺法護譯。
義足經二卷。
吳月支優婆塞支謙譯。
上二經，七卷，同帙。
小乘經單譯，八十七部，二百二十四卷，一十七帙正法念處經七十卷。
元魏婆羅門瞿曇般若流支譯。
佛本行集經六十卷。
隋天竺三藏闍那崛多等譯。
本事經七卷。
大唐三藏玄奘譯。
興起行經二卷。
後漢外國三藏康孟祥譯。
業報差別經一卷。
隋洋川郡守瞿曇法智譯。
上三經，十卷，同帙。
大安般守意經二卷。
後漢安息三藏安世高譯。
陰持入經二卷。
後漢安息三藏安世高譯。
處處經一卷。
後漢安息三藏安世高譯。
罵意經一卷。
後漢安息三藏安世高譯。
分別善惡所起經一卷。
後漢安息三藏安世高譯。
出家緣經一卷。
後漢安息三藏安世高譯。
阿鋡正行經一卷。
後漢安息三藏安世高譯。
十八泥犁經一卷。
後漢安息三藏安世高譯。
法受塵經一卷。
後漢安息三藏安世高譯。
禪行法想經一卷。
後漢安息三藏安世高譯。
長者子懊惱三處經一卷。
後漢安息三藏安世高譯。
揵陀國王經一卷。
後漢安息三藏安世高譯。
須摩提長者經一卷。
吳月支優婆塞支謙譯。
阿難四事經一卷。
吳月支優婆塞支謙譯。
未生怨經一卷。
吳月支優婆塞支謙譯。
四願經一卷。
吳月支優婆塞支謙譯。
黑氏梵志經一卷。
吳月支優婆塞支謙譯。
猘狗經一卷。
吳月支優婆塞支謙譯。
分別經一卷。
西晉三藏竺法護譯。
八關齋經一卷。
宋居士沮渠京聲譯。
阿鳩留經一卷。
僧祐錄云安公古經。
孝子經一卷。
僧祐錄云安公失譯經。
上二十二經，二十四卷，同帙。
五百弟子自說本起經一卷。
西晉三藏竺法護譯。
大迦葉本經一卷。
西晉三藏竺法護譯。
四自侵經一卷。
西晉三藏竺法護譯。
羅云忍辱經一卷。
西晉沙門釋法炬譯。
佛為年少比丘說正事經一卷。
西晉沙門釋法炬譯。
沙曷比丘功德經一卷。
西晉沙門釋法炬譯。
時非時經一卷。
外國法師若羅嚴譯。
自愛經一卷。
東晉西域沙門竺曇無蘭譯。
中心經一卷。
東晉西域沙門竺曇無蘭譯。
見正經一卷。
東晉西域沙門竺曇無蘭譯。
大魚事經一卷。
東晉西域沙門竺曇無蘭譯。
阿難七夢經一卷。
東晉西域沙門竺曇無蘭譯。
呵鵰阿那含經一卷。
東晉西域沙門竺曇無蘭譯。
燈指因緣經一卷。
姚秦三藏鳩摩羅什譯。
婦人遇辜經一卷。
乞伏秦沙門釋聖堅譯。
四天王經一卷。
宋涼州沙門釋智嚴共寶雲譯。
摩訶迦葉度貧母經一卷。
宋天竺三藏求那跋陀羅譯。
十二品生死經一卷。
宋天竺三藏求那跋陀羅譯。
罪福報應經一卷。
宋天竺三藏求那跋陀羅譯。
五無返復經一卷。
宋居士沮渠京聲譯。
佛大僧大經一卷。
宋居士沮渠京聲譯。
耶祇經一卷。
宋居士沮渠京聲譯。
末羅王經一卷。
宋居士沮渠京聲譯。
摩達國王經一卷。
宋居士沮渠京聲譯。
旃陀越國王經一卷。
宋居士沮渠京聲譯。
五恐怖世經一卷。
宋居士沮渠京聲譯。
弟子死復生經一卷。
宋居士沮渠京聲譯。
懈怠耕者經一卷。
宋沙門釋慧簡譯。
辯意長者子經一卷。
元魏沙門釋法場譯。
無垢優婆夷問經一卷。
元魏婆羅門瞿曇般若流支譯。
上三十經，三十卷，同帙。
賢者五福經一卷。
西晉河內沙門白法祖譯。
天請問經一卷。
大唐三藏玄奘譯。
僧護經一卷。
失譯。
護淨經一卷。
失譯。
木槵子經一卷。
失譯。
無上處經一卷。
失譯。
盧志長者因緣經一卷。
失譯。
五王經一卷。
失譯。
出家功德經一卷。
失譯。
栴檀樹經一卷。
僧祐錄云安公古典經。
頞多和多耆經一卷。
僧祐錄云安公失譯經。
普達王經一卷。
僧祐錄云安公失譯經。
佛滅度後棺歛葬送經一卷。
僧祐錄云安公失譯經。
鬼子母經一卷。
僧祐錄云安公失譯經。
梵摩難國王經一卷。
僧祐錄云安公失譯經。
父母恩難報經一卷。
後漢安息三藏安世高譯。
孫多耶致經一卷。
吳月支優婆塞支謙譯。
新歲經一卷。
東晉西域沙門竺曇無蘭譯。
群牛譬經一卷。
西晉沙門釋法炬譯。
九橫經一卷。
後漢安息三藏安世高譯。
禪行三十七經一卷。
後漢安息三藏安世高譯。
比丘避女惡名欲自殺經一卷。
西晉沙門釋法炬譯。
比丘聽施經一卷。
東晉西域沙門竺曇無蘭譯。
身觀經一卷。
西晉三藏竺法護譯。
無常經一卷。
大唐天后代三藏義淨譯。
八無暇有暇經一卷。
大唐天后代三藏義淨譯。
長爪梵志請問經一卷。
大唐天后代三藏義淨譯。
譬喻經一卷。
大唐三藏義淨譯。
略教誡經一卷。
大唐三藏義淨譯。
療痔病經一卷。
大唐三藏義淨譯。
上三十經，三十卷，同帙。
聲聞調伏藏，五十四部，四百四十六卷，四十五帙。
調伏藏者，經云勝故。祕故，佛獨制故。如契經中諸弟子說法，或諸天說法，律則不爾，一切佛說。自古群錄，皆將摩得勒伽、善見論等編為正毘奈耶藏。今者尋思，恐將非當。此等並是分部已後諸聖賢等依宗贊述，非佛金口所宣，又非千聖結集。今之撰錄，分為二例：初明五部正調伏藏，次明諸論奈耶眷屬。庶根條不雜，本末區分。幸諸達人，重垂刊正。
摩訶僧祇律四十卷。
東晉天竺三藏佛陀跋陀羅共法顯譯。
右一經，是根本調伏藏，即大眾部毘奈耶也，佛圓寂後，尊者迦葉集千應真於王舍城竹林石室之所結也。
十誦律六十一卷，六帙。
右一經，即說一切有部毘奈耶藏，佛圓寂後三百年，初從上座部之所出也。
根本說一切有部毘奈耶五十卷。
大唐天后代三藏義淨譯。
根本說一切有部苾芻尼毘奈耶二十卷。
大唐三藏義淨譯。
根本說一切有部毘奈耶雜事四十卷。
大唐三藏義淨譯。
根本說一切有部尼陀那目得迦。
大唐天后代三藏義淨譯。
右四經，與十誦律俱是說一切有部，然其文理與十誦律非無有異，未詳所以。
五分律三十卷。
宋罽賓三藏佛陀什共竺道生等譯。
右一經，即化地部毘奈耶藏，佛圓寂後三百年中，從說一切有部之所出也。
四分律六十卷。
姚秦罽賓三藏佛陀耶舍共竺佛念等譯。
右一經，即法密部毘奈耶藏，佛圓寂後三百年中，從化地部之所出也。
僧祇比丘戒本一卷。
東晉天竺三藏佛陀跋陀羅譯。
僧祇比丘尼戒本一卷。
東晉平陽沙門法顯共覺賢譯。
十誦比丘戒本一卷。
姚秦三藏鳩摩羅什譯。
十誦比丘尼戒本一卷。
宋長干寺沙門釋法頴集出。
根本說一切有部戒經一卷。
大唐三藏義淨譯。
根本說一切有部苾芻尼戒經一卷。
大唐三藏義淨譯。
五分比丘戒本一卷。
宋罽賓三藏佛陀什等譯。
上七經，七卷，同帙。
五分比丘尼戒本一卷。
梁沙門釋明徽於建初寺集。
四分比丘戒本一卷。
大唐西太原寺沙門懷素依律集出。
四分比丘尼戒本一卷。
大唐西太原寺沙門懷素依律集出。
四分僧戒本一卷。
姚秦罽賓三藏佛陀耶舍譯。
右此戒本，初無稽首頌，有入堂等偈者是。
解脫戒本一卷。
元魏婆羅門瞿曇般若流支譯。
沙彌十戒法并威儀一卷。
失譯。
沙彌威儀一卷。
宋罽賓三藏求那跋摩譯。
沙彌尼離戒文一卷。
失譯。
沙彌尼戒經一卷。
失譯。
舍利弗問經一卷。
失譯。
上十經，十卷，同帙。
根本說一切有部百一羯磨十卷。
大唐天后代三藏義淨譯。
大沙門百一羯磨法一卷。
僧祐錄中失譯經。
十誦羯磨比丘要用一卷。
宋沙門釋僧璩於楊都中興寺依律撰出。
優波離問佛經一卷。
失譯。
五分羯磨一卷。
大唐大開業寺沙門釋愛同集。
四分雜羯磨一卷。
曹魏天竺三藏康僧鎧譯。
曇無德羯磨一卷。
曹魏安息沙門曇諦譯。
四分比丘尼羯磨法一卷。
宋罽賓三藏求那跋摩譯。
上七經，七卷，同帙。
四分律刪補隨機羯磨一卷。
大唐崇義寺沙門釋道宣集。
四分僧羯磨三卷。
大唐西太原寺沙門釋懷素依律集出。
四分尼羯磨三卷。
大唐西太原寺沙門釋懷素依律集出。
上三經，七卷，同帙。
大愛道比丘尼經二卷。
失譯。
迦葉禁戒經一卷。
宋居士沮渠京聲譯。
犯戒報應輕重經一卷。
後漢安息三藏安世高譯。
戒銷災經一卷。
吳月支優婆塞支謙譯。
優婆塞五戒相經一卷。
宋罽賓三藏求那跋摩譯。
右已上經、律，正調伏藏，已下論等，為順前宗，故名眷屬。其戒心羯磨，但依文纂要，無增減故，列之於前；其律攝等，據其本文，屢有增減，輒編於後。
根本說一切有部毘奈耶頌五卷。
大唐三藏義淨譯。
根本說一切有部毘奈耶雜事攝頌一卷。
大唐三藏義淨譯。
根本說一切有部毘奈耶尼陀那目得迦攝頌一卷。
大唐三藏義淨譯。
五百問事經一卷。
失譯。
上九經，十四卷，同帙。
根本薩婆多部律攝二十卷。
大唐天后代三藏義淨譯。
毘尼摩得勒伽十卷。
宋天竺三藏僧伽跋摩譯。
鼻奈耶律十卷。
姚秦涼州沙門竺佛念於符秦代譯。
善見律毘婆沙十八卷。
蕭齊外國沙門僧伽跋陀羅譯。
佛阿毘曇經二卷。
陳天竺三藏真諦譯。
上二經，二十卷，二帙。
毘尼母經八卷。
失譯。
大比丘三千威儀經二卷。
後漢安息三藏安世高譯。
上二經，十卷，同帙。
失譯。
律二十二明了論一卷。
陳天竺三藏真諦譯。
上二經，十卷，同帙。
聲聞對法藏，三十六部，六百九十八卷，七十二帙。
此對法藏，諸部不同，流布此方，比諸為眾。今者據其有部根本，身論為初，足論居次，毘婆沙等支派編末。餘部既眾，難以科條，以俟將來，此無先後。
阿毘曇八揵度論三十卷。
符秦罽賓三藏僧伽提婆共竺佛念譯。
阿毘達磨發智論二十卷。
大唐三藏玄奘譯。
右上二論，同本異譯，即是說一切有部對法藏之根本，佛圓寂後三百年中，論師迦多衍尼子之所造也。後代傳人，本有廣略，此發智論，文義具足。傳習之者，號為身論。以餘六論，各辯一支，有異於身，故名為足。次編於後，諸部繼焉。
一、阿毘達磨法蘊足論十二卷。
大唐三藏玄奘譯。
二、阿毘達磨集異門足論二十卷。
大唐三藏玄奘譯。
三、施設足論。有一萬八千頌。
尊者大迦多衍那造。其論未譯。
四、阿毘達磨識身足論十六卷。
大唐三藏玄奘譯。
右一論，佛圓寂後一百年中，尊者提婆設磨阿羅漢造。
五、阿毘達磨品類足論十八卷。
大唐三藏玄奘譯。
右一論，佛圓寂後三百年中，尊者筏蘇蜜多羅造。
眾事分阿毘曇論十二卷。
宋天竺三藏求那跋陀羅共菩提耶舍譯。
右二論，同本異譯。
上二論，三十卷，三帙。
六、阿毘達磨界身足論三卷。
大唐三藏玄奘譯。
右一論，佛圓寂後三百年中，尊者世友造。與上識身足論共十九卷，二帙。
阿毘曇毘婆沙論六十卷，六帙。
北涼天竺沙門浮陀跋摩共道泰等譯。
右此論創譯，百卷成部，沙門道挺製序。屬魏併涼，失四十卷，今唯六十卷在，但畢第三揵度，下五揵度，時闕其本。新譯之者，八蘊並足。其八十四卷本及一百九卷者，後人分此六十卷成，非是元來不闕。又按涼僧祐法苑云：天監十一年二月，敕僧伽婆羅更出婆沙，餘五揵度。雖有此說，本仍未覩也。
阿毘達磨大毘婆沙論二百卷，二十帙。
大唐三藏玄奘譯。
右上二論，同本異譯，即釋上發智論，佛圓寂後四百年中，五百大阿羅漢等於迦濕彌羅國造。
阿毘達磨俱舍釋論二十二卷。
陳天竺三藏真諦譯。
阿毘達磨俱舍論本頌一卷。
大唐三藏玄奘譯。
上二論，二十三卷，三帙。
阿毘達磨俱舍論三十卷。
大唐三藏玄奘譯。
右二論及頌，同本異譯。
阿毘達磨順正理論八十卷。
大唐三藏玄奘譯。
阿毘達磨顯宗論四十卷。
大唐三藏玄奘譯。
右二部論與俱舍論頌同釋異，並眾賢造。
阿毘曇心論四卷。
東晉罽賓三藏瞿曇僧伽提婆譯。
法勝阿毘曇心論經六卷。
高齊天竺三藏那連提耶舍共法智譯。
上二論，十卷，同帙。
雜阿毘曇心論十一卷。
宋天竺三藏僧伽跋摩等譯。
右上三論，俱名阿毘曇心，然其所釋，廣略有異。
阿毘曇甘露味論二卷。
曹魏代譯。失三藏名。
隨相論一卷。
陳天竺三藏真諦譯。
上三論，十四卷，二帙。
尊婆須蜜菩薩所集論十卷。
符秦罽賓三藏僧伽跋澄等譯。
三法度論二卷。
東晉罽賓三藏瞿曇僧伽提婆譯。
入阿毘達磨論二卷。
大唐三藏玄奘譯。
上三論，十四卷，二帙。
成實論二十卷。
姚秦三藏鳩摩羅什譯。
立世阿毘曇論十卷。
陳天竺三藏真諦譯。
解脫道論十二卷。一帙。
梁扶南三藏僧伽婆羅譯。
舍利弗阿毘曇論二十二卷。
姚秦罽賓三藏曇摩耶舍共曇摩崛多譯。
五事毘婆沙論二卷。
大唐三藏玄奘譯。
上二論，二十四卷，三帙。
鞞婆沙論十四卷。
符秦罽賓三藏僧伽跋澄譯。
三彌底部論三卷。
失譯。
上二論，十七卷，二帙。
分別功德論四卷。
失譯。
四諦論四卷。
陳天竺三藏真諦譯。
辟支佛因緣論二卷。
失譯。
十八部論一卷。
新為失譯。
部執異論一卷。
陳天竺三藏真諦譯。
異部宗輪論一卷。
大唐三藏玄奘譯。
右三論，同本異譯。
上六論，十三卷，同帙。
右傳記錄者，佛圓寂後聖賢弟子之所撰集。雖非三藏正典，然亦助揚玄化。於此之中，總為五類：一、讚揚佛德，二、明法真理，三、述僧行軌，四、摧邪護法，五、外宗異執。讚佛德者，所行讚傳、釋迦譜等也。明法理者，修行道地經、經律異相等也。述僧行者，龍樹、馬鳴、法顯、玄奘等傳也。摧邪護法者，辯正、弘明、破邪、辯惑論等也。外宗異計者，數、勝二論是也。以類科分，莫過此五，五中所辯，通大、小乘。又於此中，更開二例，梵本翻譯者居先，此土傳揚者於後，庶東西不雜，覽者除疑焉。
梵本翻譯集傳，六十八部，一百七十三卷，一十五帙。
佛所行讚經傳五卷。
北涼天竺三藏曇無讖譯。
佛本行經七卷。
宋涼州沙門釋寶雲譯。
右大周錄編在大乘重譯經中，云與六十卷佛本行集經同本異譯者，誤也。
上二集，十二卷，同帙。
撰集百緣經十卷，一帙。
吳月支優婆塞支謙譯。
出曜經二十卷。
姚秦涼州沙門竺佛念於符秦代譯。
賢愚經十三卷。
元魏涼州沙門慧覺等在高昌郡譯。
上二集，三十三卷，四帙。
道地經一卷。
後漢安息三藏安世高譯。
右一經，是後修行道地經之少分異譯。
修行道地經六卷。
西晉三藏竺法護譯。
右二經，同本異譯，佛圓寂後七百年中，西域沙門眾護所撰。舊錄編入經者，理不然也。與後僧伽羅剎集經撰人不殊，何得一載正經，一編集內？例既如此，故附此中。
僧伽羅剎所集經三卷。
符秦罽賓三藏僧伽跋澄等譯。
上三集，十卷，同帙。
百喻經四卷。
蕭齊天竺三藏求那毘陀譯。
菩薩本緣經三卷。
吳月支優婆塞支謙譯。
大乘修行菩薩行門諸經要集三卷。
大唐至相寺沙門釋智嚴譯。
上三集，十卷，同帙。
付法藏因緣傳六卷。
元魏西域三藏吉迦夜共曇曜譯。
坐禪三昧經三卷。
姚秦三藏鳩摩羅什譯。
又群錄中，復有阿蘭若習禪法經二卷，云與坐禪三昧經同本異譯，亦云羅什法師所出。尋閱文句，首末全同，但為殊名，分成兩部。既非別譯，未可雙行。
佛醫經一卷。
吳天竺沙門竺律炎共支越譯。
惟日雜難經一卷。
吳月支優婆塞支謙譯。
佛般泥洹摩訶迦葉赴佛經一卷。
東晉西域沙門竺曇無蘭譯。
菩薩呵色欲法一卷。
姚秦三藏鳩摩羅什譯。
四品學法經一卷。
宋天竺三藏求那跋陀羅譯。
佛入涅槃密迹金剛力士哀戀經一卷。
失譯。
迦旃延說法沒盡偈經一卷。
僧祐錄云安公失譯經。
佛治身經一卷。
僧祐錄云安公失譯經。
治意經一卷。
僧祐錄云安公失譯經。
上十一集，十八卷，同帙。
雜寶藏經八卷。
元魏西域三藏吉迦夜共曇曜譯。
那先比丘經二卷。
失譯。
上二集，十卷，同帙。
五門禪經要用法一卷。
宋罽賓三藏曇摩蜜多譯。
達摩多羅禪經二卷。
東晉天竺三藏佛陀跋陀羅譯。
右達摩多羅及佛大先所造。從坐禪三昧下一十四經，周錄之中編在經內。今以並非佛說，移之於此。其雜寶藏經，雖集佛語，兼雜餘緣，非全佛說，故編集內。
禪法要解二卷。
姚秦三藏鳩摩羅什譯。
禪要呵欲經一卷。
後漢失譯。
內身觀章句經一卷。
後漢失譯。
法觀經一卷。
西晉三藏竺法護譯。
思惟要略法一卷。
姚秦三藏鳩摩羅什譯。
十二遊經一卷。
東晉西域沙門迦留陀伽譯。
舊雜譬喻經二卷。
吳天竺三藏康僧會譯。
雜譬喻經一卷。
後漢月支三藏支婁迦讖譯。
上十集，十三卷，同帙。
雜譬喻經二卷。
失譯。
雜譬喻經二卷。
姚秦三藏鳩摩羅什譯。
阿育王譬喻經一卷。
失譯。
阿育王經十卷。
梁扶南三藏僧伽婆羅譯。
上四集，十五卷，同帙。
阿育王傳七卷。
西晉安息三藏安法欽譯。
右二傳，同本異譯，佛圓寂後一百年餘，育王出世，方有此傳。大周錄中，編在大乘經中者，誤也。
阿育王息壞目因緣經一卷。
符秦天竺三藏曇摩難提於姚秦代譯。
四阿含暮抄解二卷。
符秦西域沙門鳩摩羅什佛提等譯。
上三集，十卷，同帙。
法句經二卷。
吳天竺沙門維祇難等譯。
阿毘曇毘婆沙論第一云：如法句經，世尊於處處方邑為眾生故，種種演說。尊者達摩多羅於佛滅後種種說中無常義者，立無常品。乃至梵志義者，立梵志品。故知此經是法救撰。周入藏錄編在大乘經中及集傳內，前後重載，誤之甚也。
法句譬喻經四卷。
西晉沙門釋法立共法炬譯。
右與前法句經明同異者，前經但纂偈句，不兼長行。今此後經，兼說偈之由起，有某因緣，世尊方說。比前偈文，此略不備。又前後偈文，互有增減。周錄編在大乘經中者，誤也。
迦葉結經一卷。
後漢安息三藏安世高譯。
撰集三藏及雜藏傳一卷。
失譯。
三慧經一卷。
僧祐錄云安公涼土異經。
阿毘曇五法行經一卷。
後漢安息三藏安世高譯。
阿含口解十二因緣經一卷。
後漢安息優婆塞安玄共嚴佛調譯。
小道地經一卷。
後漢西域三藏支曜譯。
文殊師利發願經一卷。
東晉天竺三藏佛陀跋陀羅譯。
六菩薩名一卷。
後漢失譯。
一百五十讚佛頌一卷。
大唐三藏義淨譯。
讚觀世音菩薩頌一卷。
大唐天后代佛授記寺沙門釋慧智譯。
上十二集，十六卷，同帙。
無明羅剎集一卷。
失譯。
馬鳴菩薩傳一卷。
姚秦三藏鳩摩羅什譯。
龍樹菩薩傳一卷。
姚秦三藏鳩摩羅什譯。
提婆菩薩傳一卷。
姚秦三藏鳩摩羅什譯。
婆藪槃豆法師傳一卷。
陳天竺三藏真諦譯。
龍樹菩薩為禪陀迦王說法要偈一卷。
宋罽賓三藏求那跋摩譯。
勸發諸王要偈一卷。
宋天竺三藏僧伽跋摩譯。
龍樹菩薩勸誡王頌一卷。
大唐天后代三藏義淨譯。
右三集，同本異譯。
賓頭盧突羅闍為優陀延王說法經一卷。
宋天竺三藏求那跋陀羅譯。
又有賓頭盧為王說法經一卷，文與此同，故不雙出。
請賓頭盧法一卷。
宋沙門釋慧簡譯。
分別業報略一卷。
宋天竺三藏僧伽跋摩譯。
迦丁比丘說當來變經一卷。
僧祐錄中失譯經。
大阿羅漢難提蜜多羅所說法記一卷。
大唐三藏玄奘譯。
金七十論三卷。
陳天竺三藏真諦譯。
右一論，外道迦毘羅仙人造，明二十五諦，所謂數論，經中云迦毘羅論是也。
勝宗十句義論一卷。
大唐三藏玄奘譯。
右一論，勝者慧月造，明十句義。經中云衛世師論是也。
上十五集，十七卷，同帙。
此方撰述集傳，四十部，三百六十八卷，四十二帙。
釋迦譜十卷。
蕭齊建初寺沙門釋僧祐撰。
釋迦氏略譜一卷。
大唐西明寺沙門釋道宣撰。
釋迦方志二卷。
大唐西明寺沙門釋道宣撰。
上三集，十三卷，二帙。
經律異相五十卷，五帙。
梁天監十五年勅沙門寶唱等操。
陀羅尼雜集十卷，一帙。
諸經要集二十卷。
大唐西明寺沙門釋玄惲撰。
上一集，二十卷，分為三帙。
出三藏記集十五卷。
梁建初寺沙門釋僧祐撰。
眾經目錄七卷。
隋開皇十四年勅翻經沙門法經等撰。
上二集，二十二卷，二帙。
開皇三寶錄十五卷。
隋開皇十七年翻經學士成都費長房撰。
眾經目錄五卷。
隋仁壽二年勅翻經沙門及學士等撰。
上二集，二十卷，二帙。
大唐內典錄十卷。
大唐西明寺沙門釋道宣撰。
續大唐內典錄一卷。
大唐西崇福寺沙門釋智昇撰。
古今譯。經圖紀四卷。
大唐翻經沙門釋靖邁撰。
續古今譯經圖紀一卷。
大唐西崇福寺沙門釋智昇撰。
大周刊定眾經目錄十五卷。
大唐天后勅佛授記寺沙門明佺等撰。
上四集，二十一卷，二帙。
開元釋教錄二十卷，二帙。
大唐西崇福寺沙門釋智昇撰。
一切經音義二十五卷。
大唐翻經沙門釋玄應撰。
新釋華嚴音義二卷。
大唐淨法寺沙門釋慧苑撰。
上二集，二十七卷，四帙。
大唐西域記十二卷。
大唐三藏玄奘撰。
集古今佛道論衡四卷。
大唐西明寺沙門釋道宣撰。
續集古今佛道論衡一卷。
大唐西崇福寺沙門釋智昇撰。
上三集，十七卷，二帙。
東夏三寶感通錄三卷。
大唐西明寺沙門釋道宣撰。
集沙門不拜俗議六卷。
大唐弘福寺沙門釋彥悰撰。
上二集，九卷，同帙。
大唐慈恩寺三藏法師傳十卷，一帙。
大唐西太原寺沙門釋慧立等撰。
大唐西域求法高僧傳二卷。
大唐三藏義淨撰。
法顯傳一卷。
東晉沙門釋法顯自記遊天竺事。
高僧傳十四卷。
梁會稽嘉祥寺沙門釋慧皎撰。
上三集，十七卷，二帙。
續高僧傳三十卷。
大唐西明寺沙門釋道宣撰。
上一集，三十卷，分為四帙。
辯正論八卷，一帙。
大唐終南山龍田寺釋氏撰。
破邪論二卷。
大唐終南山龍田寺釋氏撰。
甄正論三卷。
大唐天后代佛授記寺沙門釋玄嶷撰。
十門辯惑論二卷。
大唐大興善寺沙門釋復禮撰。
弘明集十四卷。
梁建初寺沙門釋僧祐撰。
上四集，二十一卷，二帙。
廣弘明集三十卷。
大唐西明寺沙門釋道宣撰。
上一集，三十卷，分為四帙。
集諸經禮懺儀二卷。
大唐西崇福寺沙門釋智昇撰。
大唐南海寄歸內法傳四卷。
大唐三藏義淨撰。
比丘尼傳四卷。
梁莊嚴寺沙門釋寶唱撰。
別說罪要行法一卷。
大唐三藏義淨撰。
受用三水要法一卷。
大唐三藏義淨撰。
護命放生軌儀一卷。
大唐三藏義淨撰。
上六集，十三卷，同帙。
從釋迦譜下四十部，合三百六十八卷，並是此方賢德撰集。然於大法裨助光揚，季代維持，寔為綱要，故編此錄，繕布流行。若寫藏經，隨情取捨。諸餘傳記，雖涉釋宗，非護法者，此中不錄。
都計小乘經、律、論及賢聖集傳見流行者，總四百三十八部，合二千三百三卷，二百二十二帙。
漢法本內傳五卷。
沙門法琳傳三卷。
沙門彥悰撰。
右二部傳，明勅禁斷，不許流行，故不編載。
