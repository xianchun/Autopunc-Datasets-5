尔时，佛世尊在毗兰若，住那邻罗之滨洲曼陀罗树下，与大比丘众五百人俱。毗兰若婆罗门闻：从释迦族出家者释子沙门瞿昙在毗兰若，住那邻罗之滨洲曼陀罗树下，与大比丘众五百人俱。此尊贵之瞿昙，有如是善美高扬之声名：此世尊是阿罗汉、等正觉、明行具足、善逝、世间解、无上士、调御丈夫、天人师、佛、世尊。彼于此世界天界、魔界、梵天界及沙门、婆罗门、人、天众中，自得证悟，为他宣说正法。彼说初善、中善、后善及文、义具足之教法，显示圆满清净之梵行。善哉！得见如是阿罗汉。
尔时，毗兰若婆罗门诣世尊处。至已，互相问讯，交换庆慰之言语后，于一面坐。一面坐已，毗兰若婆罗门如是白佛言：友！瞿昙！我闻沙门瞿昙，对耆宿长老婆罗门，不起立敬礼问讯或持座请坐。瞿昙！今正如是。瞿昙！汝实对耆宿长老婆罗门，不起立敬礼问讯或持座请坐。瞿昙！此非正当之事。婆罗门！我于此世界天界、魔界、梵天界及沙门、婆罗门、人、天众中，无有见我起立问讯敬礼或持座请坐。婆罗门！若如来起立敬礼问讯或持座请坐者，实彼头当破。
尊师瞿昙是无味之色者。婆罗门！实有一理，依此理而善言我事，云：沙门瞿昙是无味之色者。婆罗门！凡是色味、声味、香味、味味、触味，此等皆如来之所弃，如断本绝根之多罗树，归于无有，于未来亦无再生之法。婆罗门！依此理而善言我事，云：沙门瞿昙是无味之色者。然汝等所云，皆非然也。
尊师瞿昙是无享乐者。婆罗门！实有一理，依此理而善言我事，云：沙门瞿昙是无享乐者。婆罗门！凡是色乐、声乐、香乐、味乐、触乐，此等皆如来之所弃无再生之法。婆罗门！依此理然汝等所云，皆非然也。
尊师瞿昙是非作业论者。婆罗门！实有一理，依此理云：沙门瞿昙是非作业论者。婆罗门！我实说非作身恶业、语恶业、意恶业，说非作种种恶不善法。婆罗门！依此理然汝等所云，皆非然也。
尊师瞿昙是断灭论者。婆罗门！实有一理，依此理云：沙门瞿昙是断灭论者。婆罗门！我实说断灭贪瞋痴，说断灭种种恶不善法。婆罗门！依此理然汝等所云，皆非然也。
尊师瞿昙是厌弃者。婆罗门！实有一理，依此理云：沙门瞿昙是厌弃者。婆罗门！我实厌弃身恶业、口恶业、意恶业，厌弃成就种种恶不善法。婆罗门！依此理然汝等所云，皆非然也。
尊师瞿昙是调伏者。婆罗门！实有一理，依此理云：沙门瞿昙是调伏者。婆罗门！我实为调伏贪瞋痴而说法，为调伏种种恶不善法而说法。婆罗门！依此理然汝等所云，皆非然也。
尊师瞿昙是苦行者。婆罗门！实有一理，依此理云：沙门瞿昙是苦行者。婆罗门，我实说烧灭恶不善法、身恶业、口恶业、意恶业事。婆罗门！舍应烧灭恶不善法，如断本绝根之多罗树，归于无有，于未来亦无再生之法，此乃我所言之苦行也。婆罗门！如来烧灭恶不善法无再生之法。婆罗门！依此理然汝等所云，皆非然也。
尊师瞿昙是离胎者。婆罗门！实有一理，依此理云：沙门瞿昙是离胎者。婆罗门！已舍未来受入胎、再生，如断本绝根之多罗树，归于无有，于未来亦无再生之法，此乃我所言离胎者。婆罗门！如来已舍未来受入胎无再生之法。婆罗门！依此理然汝等所云，皆非然也。
婆罗门！譬如有或八、或十、或十二之鸡卵，由彼等母鸡抱温而孵化，其雏中，首以足爪尖或以嘴啄破卵壳安全而出者，应云最长者或最幼者？瞿昙！当云最长者，彼实此等中最长者。婆罗门！正如是也。我为陷于无明、被黑暗所覆盖之有情，于此世唯一破无明壳，证无上正等正觉者。婆罗门！我于此世界中，实是最长最胜者。
婆罗门！我得不退之精进、正念现前、身之轻安、心定于一境。婆罗门！我离欲，弃不善法，成就有寻有伺，由远离生起喜、乐之初禅而住。灭寻伺，内心安静，于心专一，成就无寻无伺，由三昧生喜、乐之第二禅而住。离喜而住舍，正念正智，身感快乐，成就唯圣者所说：此是舍而有正念乐住者。之第三禅而住。舍乐离苦，灭前之喜忧，成就不苦不乐，舍念清净之第四禅而住。
我如是心等持清净、皎洁、无秽、无垢、柔软适应所作，而达安住不动之状，心向宿命智。我如住于此世，忆念前生之种种住处。忆念一生、二生、三生、四生、五生、十生、二十生、三十生、四十生、五十生、百生、千生、十万生、几坏劫、几成劫、几成坏劫。生于彼处，为如是名、如是族、属如是姓、取如是食、受如是苦乐，如是寿终。我由彼处灭而生他处，于其处又如是名受如是苦乐，如是寿终。我于彼处灭，而生来此世。如是忆念前世住处之种种形相、方处。婆罗门！于此夜之初分，当我安住于不放逸、热心、精进时，我证得第一智慧，无明灭而明起，闇去而光临，有如第一雏啄破卵壳而出。
我如是心等持清净、皎洁、无秽、无垢、柔软适应所作，而达安住不动之状，心向有情之生死智。我以清净、超越人界之天眼，见有情之生灭，知彼等有情，随业而至贵贱、美丑、善趣、恶趣。诸贤！此等具身恶业、具口恶业、具意恶业、诽谤圣者、持恶见、恶见业之有情，身坏命终后，必堕恶趣、生地狱。反之，诸贤！具身善业、具口善业、具意善业、不诽谤圣者、持正见、成就正见业之有情，彼等身坏命终后，必生善趣天界。我以如是清净、超越人界之天眼，见有情之生灭，知彼等有情，随其业而至贵贱、美丑、善趣、恶趣。婆罗门！于此夜之中分，当我安住于不放逸、热心、精进时，我证得第二智慧，无明灭而明起，闇去而光临。婆罗门！有如第二雏啄破卵壳而出。
我如是心等持清净、离欲不净、柔软适应所作，而达安住不动之状，心向漏尽智。我如实证知此是苦，如实证知此是苦集，如实证知此是苦灭，如实证知此是导至苦灭之道，如实证知此等是漏，如实证知此是漏集，如实证知此是漏灭，如实证知此是导至漏灭之道。我如是知、如是见故，心解脱欲漏、解脱有漏、解脱见漏、解脱无明漏，而生于解脱知解脱之智，知此生已尽，梵行已修，应作已作，不再有此轮回状态。婆罗门！于此夜之后分，当我安住于不放逸、热心、精进时，我证得第三智慧，无明灭而明起，闇去而光临。婆罗门！有如第三雏啄破卵壳而出。
如是说法时，毗兰若婆罗门白世尊言：尊师！瞿昙是最长者。尊师！瞿昙是最胜者。伟哉！瞿昙！伟哉！瞿昙！尊师瞿昙！譬如令倒者起，令覆者现，为迷者指示道路，亦如于闇中揭举灯火，令诸具眼者见众物。如是，尊者瞿昙！尊师瞿昙！以种种方便显说是法。我今归依世尊瞿昙、归依法、归依比丘僧，愿尊师瞿昙摄受我，自今以后乃至命终，为归依三宝之优婆塞。又为我，请尊师瞿昙及比丘僧共许于毗兰若安居。
世尊默然受请。时，毗兰若婆罗门知世尊已受请，从座而起，敬礼世尊，右绕而去。
尔时，毗兰若乞食难得，谷物因病菌，茎叶枯干如箸，依赖落穗活命非易。尔时，北路马商率五百匹马，于毗兰若度雨期。彼等于马屋，豫备分与各比丘拔陀量之麦。比丘等晨着下衣，持外衣与钵，入毗兰若乞食而不得，乞食于马屋，各得拔陀量之麦，持返僧园，以臼捣碎而食。长老阿难，以石捣碎拔陀量之麦，供奉世尊，世尊食之。
世尊闻臼音。如来知而问，亦知而不问；知时而问，亦知时而不问；如来有义利而问，无义利而不问；无义利之事，于如来则如败坏之桥梁。以此二因缘故，佛世尊问诸比丘，或将说法、或欲为声闻弟子制戒。
尔时，世尊告长老阿难：阿难！为何有臼音？时，长老阿难向世尊白此事。善哉！阿难！汝等信心者，少欲而胜饥馑，未来之人将会轻蔑粳米饭。
时，长老大目犍连至世尊处。至已，敬礼世尊而坐于一面。于一面坐已，长老大目犍连如是白世尊：世尊！今毗兰若饥馑，乞食难得，谷物因病菌茎叶枯干如箸，依赖残食活命非易。世尊！此大地之最下层平地具足味食，譬如纯粹蜂蜜之味食。善哉！世尊！我若转动此地，则诸比丘或可得滋养之食。目犍连！住此地之众生，汝如何安置？世尊！我将一手化现如大地，并将住此地之众生移往其上，而以他手转动大地。止！目犍连！汝勿欲转动大地，令众生颠倒。善哉！世尊！使一切比丘僧至郁单越乞食。止！目犍连！汝勿欲使一切比丘僧至郁单越乞食。
时，长老舍利弗于独坐静思时，心作如是念：有何佛世尊之梵行不久住耶？有何佛世尊之梵行久住耶？如是，长老舍利弗于晡时从静坐处起，至世尊处，敬礼世尊，于一面坐。于一面坐已，长老舍利弗向世尊作是言：世尊！我于独坐静思时，心作如是念：梵行久住耶？世尊！有何佛世尊之梵行不久住耶？有何佛世尊之梵行久住耶？舍利弗！毗婆尸佛、尸弃佛、毗舍浮佛之梵行不久住，拘楼孙佛、拘那含牟尼佛、迦叶佛之梵行久住也。
世尊！以何因缘，毗婆尸佛、尸弃佛、毗舍浮佛之梵行不久住耶？舍利弗！毗婆尸佛、尸弃佛、毗舍浮佛，疲厌而不广为声闻弟子说法，虽彼等有少数契经、祇夜经、授记经、偈经、自说经、因缘经、本生经、未曾有经、方等经，但不为弟子制立学处，不教示波罗提木叉。此等诸佛世尊，及随佛觉悟之大声闻等灭后，由种种名、种种族姓、种种血统、种种家系出家之后来诸弟子，令其梵行速灭。舍利弗！譬如置于板上之种种花，不以线串摄，则风将吹散破碎之。其因由为何？乃不以线串摄故也。舍利弗！正是如此，彼诸佛世尊、大声闻灭后，由种种名、种种族姓、种种血统、种种家系出家之后来诸弟子，令其梵行速灭也。然此等诸佛以其心，知声闻弟子之心，不疲厌教诫。舍利弗！往昔毗舍浮佛、应供、等正觉，于某怖畏林中，以其心知千比丘众之心，而教诫之：应如是思惟，不应如是思惟；应如是作意，不应如是作意；此应舍，此应具足而住。舍利弗！受毗舍浮佛、应供、等正觉如是教诫之千比丘众，离执着，由诸漏解脱其心。舍利弗！其时，对于怖畏林之恐惧，凡未离欲者，入此林中，身毛皆竖。舍利弗！此是毗婆尸佛、尸弃佛、毗舍浮佛之梵行非久住之因缘也。
世尊！然而拘楼孙佛、拘那含牟尼佛、迦叶佛之梵行能久住者，是何因缘耶？舍利弗！拘楼孙佛、拘那含牟尼佛、迦叶佛，不疲厌为声闻弟子广说正法，多为彼等说契经、祇夜经、授记经、偈经、自说经、因缘经、本生经、未曾有经、方等经，为弟子制立学处，教示波罗提木叉。此诸佛世尊、随佛觉悟之声闻等灭后，由种种名、种种族姓、种种血统、种种家系出家之后来诸弟子，令其梵行久住也。舍利弗！譬如置于板上之种种花，以线串摄，则风不能吹散破碎之。因何而然？乃是以线串摄故也。舍利弗！正是如此，诸佛世尊、大声闻等灭后，由种种名、种种族姓、种种血统、种种家系出家之后来诸弟子，令其梵行久住。舍利弗！此是拘楼孙佛、拘那含牟尼佛、迦叶佛梵行久住之因缘也。
尔时，长老舍利弗，从座而起，偏袒右肩，向世尊处合掌而白曰：世尊！今正是时。善逝！今正是时。世尊！为诸弟子制立学处，教诫波罗提木叉，如此，能使梵行久住也。舍利弗！汝应待之！舍利弗！汝应待之！如来自知其时。舍利弗！于僧众中尚未发生何等有漏法时，如来不为声闻弟子制立学处，不教诫波罗提木叉。舍利弗！僧众中若生起某一类有漏法时，是时，如来当为声闻弟子，为彼等断诸有漏法、制立学处、教诫波罗提木叉。舍利弗！僧众尚未历久而庞大时，僧众中尚不生起某一类有漏法。舍利弗！若僧众已历久而庞大时，僧众中当生起某一类有漏法。是时，如来为诸弟子，为彼等断诸有漏法、制立学处、教诫波罗提木叉。舍利弗！僧众尚未于地域上扩展而庞大时，僧众中不生起何等有漏法。舍利弗！僧众已于地域上扩展而庞大时，僧众中当生起何等有漏法。是时如来当为诸弟子，为彼等断诸有漏法、制立学处、教诫波罗提木叉。舍利弗！僧众尚未得大利养时，僧众中不生起何等有漏法。舍利弗！僧众得利养而庞大时，僧众中当生起何等有漏法。是时，如来为诸弟子，为彼等断诸有漏法、制立学处、教诫波罗提木叉。舍利弗！僧众尚未得多闻而庞大时，僧众中不生起何等有漏法。舍利弗！僧众得多闻而庞大时，僧众中当生起何等有漏法。是时，如来为诸弟子，为彼等断诸有漏法、制立学处、教诫波罗提木叉。舍利弗！比丘僧实无垢秽、无过患、离黑法、住于纯净之真实地者。舍利弗！实然！此等五百比丘众中，最劣者亦证入须陀洹，不堕恶趣，已决定趣向正觉者。
尔时，世尊向尊者阿难道：阿难！凡是受谁请而入安居者，无不向他告知后，方可外出游行诸国，此是如来之常法也。阿难！我等去告知毗兰若婆罗门。是！世尊！阿难应诺世尊。是时，世尊着下衣，持外衣与钵，与侍从尊者阿难，至毗兰若婆罗门住处。至已，坐于已设之座席上。
是时，毗兰若婆罗门至世尊处，顶礼世尊，于一面坐。于一面坐已，世尊向毗兰若婆罗门曰：婆罗门！受汝请而于此过雨安居已，我等今来告暇，欲外出游行诸国。尊师！瞿昙！实受我请，来此安居；然应供养而未供养，此非无物，亦非无意供与。何故如是？乃是在家者应作之事务繁多之故也。尊师！瞿昙！应许我请，明日与比丘众来此应供。世尊默然许之。尔时，世尊向毗兰若婆罗门开示教诫正法，令踊跃欢喜，然后，世尊从座起立而去。
尔时，毗兰若婆罗门，其夜过已，于家令人备美味硬软之食后，报知世尊已至食时，瞿昙！食事已备。是时，世尊于晨着下衣，持外衣与钵，至毗兰若婆罗门家，与比丘众坐于已设之座席。是时，毗兰若婆罗门对以佛为上首之比丘众，亲手供奉美味硬软之食，令至饱满。食事毕，向已将钵离手之世尊，覆以三衣，于诸比丘，亦各覆以衣布一组。其时，世尊向毗兰若婆罗门开示教诫法语，令踊跃欢喜，然后，世尊从座起立而去。
尔时，世尊随意住毗兰若后，入须离镇、僧伽尸国、干那屈奢国，更至波夜迦渡口，渡过恒河而至波罗奈。如是，世尊于波罗奈随意住已，又向毗舍离国出发游行，顺次游历而至毗舍离国。世尊于其处，住毗舍离国大林之重阁讲堂。
尔时，毗舍离附近，有迦兰陀村，其处有长者子，名为须提那迦兰陀子。时，须提那迦兰陀子，因有事务，与众多同事共往毗舍离。是时，大众围绕世尊座处，静聆说法。须提那迦兰陀子见大众围绕世尊座处，静聆说法，而作是念：我亦当闻法。于是，须提那迦兰陀子至听众处，于一方坐下。于一方坐已，而作是言：世尊所说之法，我如是知解，住在家者，欲修持梵行圆满无缺、清净无垢如磨后之真珠者，实非易也。我宜剃除须发，着袈裟衣，从家而出，成无家之身。
尔时，彼大众闻世尊开示教诫之正法，欢喜踊跃，从座而起，礼拜世尊，右绕而去。时，须提那迦兰陀子，于众人离去后，即诣世尊处，礼拜世尊已，于一面坐。于一面坐已，彼白世尊言：世尊！世尊之开示说法，我已如是知解，住在家者，能修梵行圆满无缺、清净无垢如磨后之真珠者，实非易也。世尊！我欲剃除须发，着袈裟衣，从家而出，成无家之身。世尊！请受我出家。须提那！汝欲从家而出，成无家之身，得父母之准许否？世尊！我欲从家而出，成无家之身，未得父母之准许。须提那！如来不受父母不许者出家。世尊！我当如是作，若得父母之许，从家而出，成无家之身。
时，须提那迦兰陀子，于毗舍离事务作已，至迦兰陀村求父母之许。至已，向父母作如是言：父母亲！对世尊之开示说法，我如是知解，住在家者，能修梵行圆满无缺、清净无垢如磨后之真珠者，实非易也。我欲剃除须发，着袈裟衣，从家而出，成无家之身，愿听我出家。说已，须提那迦兰陀子之父母，谓彼曰：吾儿须提那！汝实我等所宠爱之独生子，如意安乐，为幸福所围绕。须提那！汝不知苦是何物，我等宁死亦不欲离汝，何况生而听汝出家乎？迦兰陀子须提那再次向父母作如是言：父母！听我出家。再次彼父母向其云：不听汝出家。
如是，迦兰陀子须提那曰：父母若不听我从家而出，成无家之身者。即卧倒于无任何铺物之地，我于此处若无得出家者，至死不起。如是，迦兰陀子须提那一日不取食、二日亦不取食、三日不取食、四日亦不取食、五日不取食、六日亦不取食、七日亦复不取食。时，彼父母向彼作如是言：须提那！汝实我等所宠爱之独生子，如意安乐，为幸福所围绕。须提那！汝不知苦是何物，我等宁死亦不欲离汝，何况生而听汝出家乎？吾儿须提那！起！享受饮食！汝且一边享受饮食、爱欲，一边行福德之乐！我等不听汝出家。如是言已，须提那迦兰陀子默然不动。二次乃至三次，须提那迦兰陀子之父母，向彼作是言：我等不听汝出家。第三次，须提那迦兰陀子仍默然不动。
时，须提那迦兰陀子之友，至彼处而作是言：友！须提那！汝为父母所宠爱之独生子，如意安乐，为幸福所围绕，汝不知苦为何物，汝父母宁死亦不欲离汝，何况生而听汝从家而出，成无家之身耶？起！须提那！享受饮食！汝且一边享受饮食、爱欲，一边行福德之乐！汝父母不听汝出家。如是言已，须提那亦默然不动，二次乃至三次，须提那之友向彼而言：须提那！汝。三次，须提那亦默然不动。
时，须提那迦兰陀子之友，至彼父母处。至已，言其父母曰：父！母！须提那云：我将死于此处，否则得出家。而卧倒于无任何铺物之地。卿等若不听须提那出家，彼必死于此而已。然，若听彼出家，彼虽出家亦得见彼。若须提那不乐出家时，彼无他趣，届时，彼必归来。请听彼出家。卿！我等听须提那出家。如是，须提那之友至须提那处语是言：友！须提那！起！汝父母已听汝从家而出，成无家之身。
尔时，须提那迦兰陀子思：父母已听我出家。欢乐欣喜，手拭己身而起。如是，须提那数日间回复体力后，诣世尊处。诣已，敬礼世尊，然后于一面坐。于一面坐已，须提那如是白世尊曰：世尊！我父母已听我从家而出，成无家之身。世尊！请受我出家。须提那迦兰陀子，得于世尊之座下出家，受具足戒，受具足戒后未久，尊者须提那取头陀行而修行之。即：成为住阿兰若者、乞食者、着粪扫衣者、次第乞食者或近住跋耆族村者。
尔时，跋耆乞食难得，谷物因病菌，茎叶干枯如箸，依赖落穗活命非易。时，尊者须提那作如是思惟：今跋耆乞食难得，谷物因病菌，茎叶干枯如箸，依赖落穗活命非易。然，毗舍离有我诸多亲戚，实是大富者，食物丰饶，金银财物盈溢，众多资具，谷物充裕。我宜依止亲戚而住，亲戚依我而行布施、作福德，如是诸比丘可得利养，我亦不因乞食而疲劳。如是，尊者须提那收摄房舍，持执衣钵，向毗舍离出发，次第游行而达毗舍离。于是，彼住于大林之重阁讲堂。尊者须提那之亲戚闻：实然！须提那迦兰陀子已至毗舍离。如是，彼等捧六十大盘食物，供养尊者须提那，尊者须提那将此六十大盘食物，转赠诸比丘。晨着下衣，持上衣与钵，为乞食而入迦兰陀村，于迦兰陀村次第乞食而行至父亲家。
尔时，尊者须提那亲戚家之婢，欲出舍前夜之残粥。因此尊者向婢作是言：妹！若欲舍去者，倒我钵中！如是，须提那亲戚家之婢，将残粥倒入其钵中时，由其手足声相而得识彼。
于是，尊者须提那亲戚家之婢，往告须提那之母：我主啊！请知贵少爷须提那已归来。汝言若是真实，我当舍免汝为婢。时，尊者须提那依一墙下，食前夜之残粥。尊者须提那之父事毕归来，见须提那依一墙下，食前夜之残粥。见已，至尊者须提那处而作是言：须提那啊！岂有食前夜残粥之事？须提那！岂非应去己家耶？居士！我已去汝家，于彼处得来残粥。
尔时，尊者须提那之父，捉须提那之手臂，而向彼作是言：须提那！我等归去！于是，尊者须提那到己父之家，坐于已设之座位上。时，尊者须提那之父，向彼言：须提那！食耳！止！止！居士！我今日之饮食已取矣！须提那！若是承诺明日之食物耶！尊者须提那默然承诺。尊者须提那从座起立而去。
尔时，尊者须提那之母，其夜过已，以绿色牛粪涂地后，令作二积堆，一为金币，一为黄金。积堆之大，即立于此边之男子，不见立于彼边之男子；立于彼边之男子，不见立于此边之男子。以布类覆盖所堆积之宝物，四周围以帷幔，而设座于中央。然后，告尊者须提那之故妻曰：媳妇！汝妆扮须提那所适意之装饰。诺！母亲！尊者须提那之故妻如是应诺其母亲。
如是，尊者须提那，晨着下衣，持上衣与钵，至其父家。至已，坐于已设之座位上。时，尊者须提那之父至须提那处，令开显二积堆之宝物，然后，言尊者须提那曰：我儿须提那！此是汝母陪嫁之财产，其他尚有汝父及祖父之财物。唉！我儿须提那！汝还俗可得享此财物，另方面可行功德。唉！须提那！汝应还俗享此财物及行功德！父亲！我非勉强务此，非冒险而行，我实喜修梵行。
二次乃至三次，尊者须提那之父语须提那曰：我儿须提那！此是汝母陪嫁之财产，其他尚有汝父及祖父之财物。须提那！汝还俗可得享此财物并行功德。唉！须提那！汝应还俗享此财物及行功德！居士！汝若不瞋怒，我欲语居士！须提那！汝说。然，居士！请汝令人作大麻布袋，装满此财货黄金，以车运出，投于恒河水流中。何以故？居士！汝因此而存有之恐怖、或不自在、或畏惧、或劳心，如是作汝即将不存此患也。如是说时，尊者须提那之父不喜而如是言：儿啊！须提那！为何作如是言耶？尊者须提那之父告须提那之故妻曰：然，媳妇！汝是须提那所喜爱之故，儿须提那殆愿与汝交谈。于是，尊者须提那之故妻，捉须提那之两足，向彼作是言：我夫！君修梵行之因，彼等天女是何模样耶？妹！我非为诸天女而修梵行也。是时，尊者须提那之故妻，心念：我夫须提那，今日呼我谓妹。即闷绝倒地。
尔时，尊者须提那言其父曰：居士！若与我食，当与，勿困惑我也。我儿须提那！请食。如是，尊者须提那之父母，亲手供养美味硬软之食，使食充足。时，须提那之母，于须提那食已，两手离钵时，语尊者须提那言：我儿须提那！此家实是财丰食多，有充裕之金银、财货、资具、女婢等。须提那！汝还俗可得享此财物及行功德。唉！须提那！汝应还俗享此财物及行功德！母！我非勉强务此，非冒险而行，我实喜修梵行也。
二次乃至三次，尊者须提那之母言须提那曰：须提那！此家实是财丰食多，有充裕之金银、财货、资具、女婢等。故，须提那！请给与续种后嗣，勿使离车王没收我等无子嗣者之财产。母！此我能为也。须提那！汝住何处耶？母！我住大林中。如是，尊者须提那从座起立而去。
时，尊者须提那之母呼须提那之故妻曰：然，媳妇！汝月事过后，受胎时期当告我。诺！母亲！须提那故妻应诺其母。
未几，须提那之故妻月事过已，正是受胎期。须提那之故妻告其母曰：母！我月事已过，正是受胎期。然，媳妇！汝妆扮须提那所适意之装饰。诺！母亲！须提那之故妻应诺须提那之母。
如是，须提那之母伴须提那之故妻，至大林尊者须提那处。至已，语须提那曰：我儿须提那！此家实是财丰食多，有充裕之金银、财货、资具、女婢等。故，须提那！给与续种，勿使离车王没收我等无子嗣者之财产。母！此我能为也。即捉故妻腕，入大林中，因未制戒，故不知有罪，与故妻三次行不净法。如是彼女有胎。
时地居天大叫唤：喂！实无垢秽、无过患之僧众，由须提那迦兰陀子生垢秽、起过患。闻地居天之叫声，四王天亦叫唤乃至忉利天夜摩天乃至兜率天乃至化乐天乃至他化自在天乃至梵众天亦大叫唤：喂！实无垢秽、无过患之僧众，由须提那迦兰陀子生垢秽、起过患。如是，喊声达梵天界。
时，尊者须提那之故妻，胎成而生男。尊者须提那之友为此儿取名为续种，称呼须提那之故妻为续种母，称呼须提那为续种父。彼二人后皆出家，均证得阿罗汉果。
然而，尊者须提那生疑悔，我实不利、我实不益、我实恶利、我实非善利，我于如是善说之法、律中出家，而不能终生实行圆满无缺、清净无垢之梵行。如是，彼为此疑悔，形体枯瘦，容貌憔悴，四肢筋脉悉现，心沉重，意退缩，苦恼、后悔、悲痛。
时，须提那之友诸比丘语须提那曰：须提那！汝以前有好姿色，诸根肥满，容色光泽，皮肤明净。然而，汝今形体枯瘦，容貌憔悴，四肢筋脉悉现，心沉重，意退缩，苦恼、后悔、悲痛。须提那！汝是否不乐修梵行乎？诸友！我非不乐修梵行，乃因我为恶行，与故妻行不净法。诸友！我于此甚疑悔，我实清净无垢梵行。友！须提那！汝实应当疑念，汝实应当后悔。汝于如是善说之法、律中出家，而不能终生实行圆满无缺、清净无垢之梵行。须提那！世尊以种种方便为离欲而说法，非为具欲；为离缚而说法，非为具缚；为无著而说法，非为有着。然而，须提那！汝实将世尊所说离欲法，以为具欲；所说离缚法，以为具缚；所说无著法，以为有着。友！须提那！世尊以种种方便，岂非为离欲而说法；为破憍慢、为调伏渴爱、为除去执着、为断绝轮回、为灭尽爱、为离欲、为证灭、为涅槃而说法耶？友！须提那！世尊以种种方便，岂非说诸欲之断灭、说诸欲想之遍知、说诸欲渴之调伏、说诸欲寻之灭除、说诸欲热之止静耶？须提那！此非令未信者生信，已信者增长也。友！须提那！此无宁是使未信者不生信，已信者部分转向他去也。
时，彼诸比丘以种种方便，呵责尊者须提那已，以此事白世尊。尔时，世尊以是因缘集比丘僧而问尊者须提那曰：须提那！汝实与故妻行不净法乎？世尊！实然！
佛世尊呵责：愚人！此非相应法、非随顺行、非威仪、非沙门行、非清净行、非所当为。汝愚人！何故于如是善说法、律中出家，而不能终生实行圆满无缺、清净无垢之梵行耶？我以种种方便，于此为离欲愚人！我为说离欲汝以为有执着。愚人！我以种种方便，岂非为离欲岂非说诸欲之断灭欲热之止静耶？愚人！宁入男根于恐怖毒牙口中，亦勿入于女根中。愚人！宁入男根于毒蛇口中，亦勿入于女根中。愚人！宁入男根于燃盛之火坑中，亦勿入于女根中。何以故？愚人！由彼因缘，实可能受死或等于死之苦，而身坏命终后，不生于恶处、恶道、苦趣、地狱。然而，愚人！由此因缘，身坏命终后，当生恶处、恶道、苦趣、地狱。汝愚人！汝实于此行不正法、在俗法、恶法、秽法、末水法、隐处法、唯有二人成就法。愚人！汝乃众多不善之最初犯行者、先驱者。愚人！此非令未信者生信，已信者增长也。愚人！此实是使未信者不生信，已信者部分转向他去也。
如是，世尊以种种方便呵责尊者须提那后，说难扶养、难教养、多欲不知足、参与众中、放逸之非。然后，以种种方便，说易扶养、易教养、清净少欲知足、好头陀行、端正而不参与众中、勇猛精进之美，并且为诸比丘说随顺适切之法后，谓诸比丘曰：诸比丘！然，以十利故，我为诸比丘制立学处，为摄僧、为僧安乐、为调伏恶人、为善比丘得安乐住、为防护现世漏、为灭后世漏、为令未信者生信、为令已信者增长、为令正法久住、为敬重律。诸比丘！汝等当如是诵此学处任何比丘，若行不净法者，是波罗夷不共住。
如是，世尊为诸比丘制立学处。
尔时，一比丘在毗舍离大林中，以饮食诱惑猕猴，与彼行不净法。时，其比丘于晨着下衣，持上衣与钵，为乞食而入毗舍离。此时，众多比丘巡行房舍，至其比丘之精舍。彼猕猴遥见诸比丘来，见已，走近诸比丘，于诸比丘前振臀举尾，示现臀部而作淫相。时，诸比丘思：其比丘必与猕猴行不净法。而隐匿于一边。时，其比丘于毗舍离行乞食，得食持归。时，猕猴至比丘处，其比丘将所乞得之食自食一份，一份与彼猕猴。猕猴食已，向其示现臀部，比丘与猕猴共行不净法。
时，诸比丘语彼比丘曰：友！世尊岂非已制立学处耶？汝何故与猕猴行不净法？友！世尊实已制立学处，乃对女人言，非指畜生。友！实然！友！此非相应法、非随顺行、非威仪、非沙门行、非清净行、非所当为。何故汝于如是善说之法、律中出家，而不能终生实行圆满清净之梵行耶？友！世尊以种种方便，为离欲而说法，非为具欲乃至岂非为说欲热之止静耶？友！此非令未信者生信转向他去也。
如是，诸比丘以种种方便，呵责其比丘已，以此事白世尊。世尊以是因缘集比丘众而问彼比丘曰：比丘！汝实与猕猴行不净法乎？实然！世尊！世尊呵责：行二人成就法。愚人！此非令未信者生信乃至诸比丘！汝等当如是诵此学处任何比丘，若行不净法者，即使与畜生行，亦是波罗夷不共住。
如是，世尊为诸比丘制立学处。
尔时，众多毗舍离出身之跋耆比丘，恣意饮食、恣意睡眠、恣意沐浴。恣意饮食、睡眠、沐浴，不如理作意、不舍戒、戒羸不告示而行不净之法。彼等于其后，因亲族不幸、财富之损失、疾病之折磨而有所感触，至长老阿难处而作是言：大德阿难！我等非诽谤佛、非诽谤法、非诽谤僧也。大德阿难！我等乃谤己，非谤他人。我等实是德孤福薄，我等于如是善说法、律中出家，而不能终生实行圆满无缺清净无垢之梵行。大德阿难！今，我等若得于世尊座前出家、受具足戒，愿我等今观察善法，于夜之初分、夜之后分力行修习菩提分法，专心修行而安住。大德阿难！愿代告此事于世尊。然！友！长老阿难许诺毗舍离出身之跋耆子比丘，至世尊处。至已，以此事白世尊。
阿难！为跋耆人或跋耆出身者，废除如来既制之声闻弟子波罗夷学处，无有是处。世尊以是因缘说法而告诸比丘曰：诸比丘！任何比丘，若不舍戒、戒羸不告示而行不净法者，彼还来，亦不得受具戒。诸比丘！若舍戒、戒羸告示而行不净法，彼还来，当可受具戒。诸比丘！汝等当如是诵此学处任何比丘，受比丘之学戒，不舍戒、戒羸不告示而行不净法者，即使与畜生行，亦是波罗夷不共住。
所谓任何者，无论何者由生、由名、由姓、由戒、由精舍、由行域之任何人或上腊、或下腊、或中腊，此即称为任何。
比丘者，是乞求之比丘、从事于乞食之比丘、着割截衣之比丘、沙弥比丘、自称比丘、善来比丘、由三归依受具之比丘、贤善比丘、真实比丘、有学比丘、无学比丘、由和合僧依白四羯磨无过、应理受具戒之比丘。此中由和合僧依白四羯磨无过、应理受具戒之比丘，即此处所谓比丘之意。
学者，是三学增上戒学、增上心学、增上慧学。此中之增上戒学，即此处所谓学之意。
戒者，凡是由世尊所制立之学处，此名为戒，修学此戒者，称为受学戒。
不舍戒、戒羸不告示者，诸比丘，告戒羸非即舍戒，或告戒羸即舍戒。诸比丘！如何是告戒羸而非舍戒？诸比丘！此有比丘，由不满而不乐，欲去沙门法，以比丘状态为苦、嫌恶、羞耻；好乐在家之状态、好乐优婆塞之状态、好乐净人之状态、好乐沙弥之状态、好乐外道之状态、好乐外道声闻法之状态、好乐非沙门法之状态、好乐非释子之状态，言：我今岂非应舍弃佛？而告知人。诸比丘！如是告戒羸而非舍戒也。
或忧愁不乐好乐非释子，言：我今岂非应舍法？而告知人乃至我今岂非应舍僧乎？乃至我今岂非应舍戒乎？乃至我今岂非应舍律乎？乃至我今岂非应舍学处乎？乃至我今岂非应舍说戒乎？乃至我今岂非应舍和尚乎？乃至我今岂非应舍阿阇梨乎？乃至我今岂非应舍和尚弟子乎？乃至我今岂非应舍阿阇梨弟子乎？乃至我今岂非应舍同和尚乎？乃至我今岂非应舍同阿阇梨乎？乃至言：我今岂非应舍同梵行乎？而告知人乃至言：我今是否居士乎？而告人乃至我今是否优婆塞乎？乃至我今是否净人乎？乃至我今是否沙弥乎？乃至我今是否外道乎？乃至我今是否外道声闻乎？乃至我今是否非沙门乎？乃至言：我今是否非释子乎？而告知人。诸比丘！如是告示戒羸而非舍戒也。
或烦闷不乐欲为非释子，而言：我欲舍佛如何？以告人乃至言：我欲为非释子如何？以告人乃至言：我可能将舍佛。以告人乃至言：我可能将为非释子。以告人乃至言：唉！我即舍佛矣！以告人乃至言：唉！我即为非释子矣！以告人乃至言：我思将欲舍佛。以告人乃至言：我思将为非释子。以告人。诸比丘！如是告戒羸而非舍戒也。
或烦闷不乐愿乐非释子，言：我忆念母也。以告人乃至言：我忆念父也。以告人乃至言：我忆念儿也。乃至言：我忆念姊妹男儿女儿妻亲属亲友村镇田地金钱技能。以告人乃至言：忆念过去之谈笑游戏。以告人。诸比丘！如是告戒羸而非舍戒也。
或忧愁不乐愿乐非释子，言：我有母，我应养之。以告人乃至言：我有父，我应养之。以告人乃至兄弟姊妹男儿女儿妻亲属乃至言：我有亲友，我应养之。以告人。诸比丘！如是告戒羸而非舍戒也。
或忧愁不乐愿乐非释子，言：我有母，当养我。以告人乃至言：我有父，当养我。以告人乃至言：我有亲友，当养我。以告人乃至言：我有村，我将依其村生活。以告人乃至言：我有镇，我将依之而生活。以告人乃至田地金钱乃至言：我有技能，依此我能生活。以告人。诸比丘！如是告戒羸而非舍戒也。
或忧愁不乐愿乐非释子，言：修行实难。以告人乃至言：非易也。以告人乃至言：我不精进。以告人乃至言：我不能。以告人乃至言：我不喜欢。以告人乃至言：我不乐。以告人。如是亦告戒羸而非舍戒也。
诸比丘！云何告戒羸亦舍戒乎？诸比丘！比丘于此，忧愁不乐愿乐非释子，言：我舍佛。以告人。诸比丘！如是告戒羸亦舍戒也。
或忧愁不乐愿乐非释子，言：我舍法。以告人乃至言：我舍僧。以告人乃至言：我舍戒律学处说戒和尚阿阇梨共住者舍阿阇梨弟子师兄弟同学。乃至言：我舍同梵行。以告人乃至言：令我受持居士。以告人乃至言：令我受持优婆塞。以告人乃至净人外道沙弥外道声闻非沙门乃至言：我受持非释子。以告人。诸比丘！如是告戒羸亦是舍戒也。
又忧愁不乐愿乐非释子，言：我不需佛。以告人乃至言：我不需同梵行。以告人者，如是亦乃至。
又乃至言：我何需佛？以告人乃至言：我何需同梵行？以告人者，如是亦乃至。
或又乃至言：佛于我无益。以告人乃至言：同梵行于我无益。以告人者，如是亦乃至。
或又乃至言：我完全脱离佛。以告人乃至言：我完全脱离同梵行。以告人者，如是亦舍戒。
其他凡佛之号或法之号、僧之号或戒之号、或同梵行之号、或居士之号、或有非释子之号，由此等之行相、特相、现相以告人者。诸比丘！如是告戒羸亦舍戒也。
诸比丘！云何不成为舍戒？诸比丘！于此，若有以其行相、其特相、其现相舍戒者。然而痴狂人以其行相、特相、现相舍戒者，不成为舍戒也。在痴狂人之前舍戒者，不成为舍戒也。心乱人舍戒者于心乱人之前恼痛人恼痛人之前在天神之前于畜生之前舍戒者，不成为舍戒也。
中国语人在边地语人前舍戒者，彼若不理解者，不成舍戒也。边地人在中国人之前中国人在中国人之前边地人在边地人之前舍戒，彼若不理解者，不成舍戒也。
为戏笑之舍戒为骚扰之舍戒不欲说而说欲说而不说向无智人说向有智人不说或不向所有人说者，不成舍戒。诸比丘！如是，不成舍戒也。
行者，以男相对女相，以生支入其生支，即使入一胡麻子量，即名为行。
不净法者，乃不正法、在俗法、秽法、粗恶法、末水法、隐处法、唯有二人成就法，此名为不净法。
即使与畜生行者，与畜生女行不净法，非沙门亦非释子，何况人女乎？是故言即使与畜生行。
波罗夷者，恰如断头之人，依彼躯体亦不得活。故，是比丘而行不净法者，非沙门亦非释子。是故言波罗夷。
不共住者，共住者是同一羯磨、同一说戒而共学者，此名为共住。彼与此不共，是故言不共住。
有三种女人女、非人女、畜生女也。有三种二根二根人、二根非人、二根畜生也。有三种黄门人黄门、非人黄门、畜生黄门。有三种男人男、非人男、畜生男也。
于人女之三道行不净法者，波罗夷；三道即大便道、小便道、口是也。非人女之乃至畜生女之三道口是也。于二根人之乃至二根非人之乃至二根畜生之三道口是也。
于人黄门二道行不净法者，波罗夷；二道即大便道、口是也。非人黄门之乃至畜生黄门之乃至人男之乃至非人男之乃至畜生男之二道口是也。
比丘起淫心，于人女之大便道入生支者，波罗夷。比丘小便道乃至于口入生支者，波罗夷。比丘非人女之乃至畜生女之乃至二根人之乃至二根非人之乃至二根畜生之大便道乃至于小便道乃至于口入生支者，波罗夷。
比丘起淫心，于人黄门之大便道乃至口入生支者，波罗夷。比丘于非人黄门之畜生黄门之人男之非人男之畜生男之大便道乃至口入生支者，波罗夷。
比丘之冤家，伴人女来比丘前，令以大便道坐于生支，彼若入时觉乐、入已觉乐、停住觉乐、出时觉乐者，波罗夷。比丘之冤家令坐彼若入时不觉乐，入已觉乐、停住觉乐、出时觉乐者，波罗夷。比丘之冤家令坐彼若入时不觉乐，入已不觉乐、停住觉乐、出时觉乐者，波罗夷。比丘之冤家令坐彼若入时、入已、停住不觉乐，出时觉乐者，波罗夷。比丘之冤家令坐彼若入时、入已、停住、出时不觉乐者，不犯也。
比丘之冤家，伴人女来比丘前，令以小便道乃至令以口坐于生支，彼若入时觉乐、入已觉乐、停住觉乐、出时觉乐者，波罗夷乃至不觉乐者，不犯也。
比丘之冤家，将人女之不眠者乃至已眠者乃至醉者乃至狂者乃至颠倒者乃至死而未被鸟兽餐者乃至死而大部分未被餐者乃至波罗夷。将已死而大部分被餐者，取来比丘前，以大便道乃至以小便道乃至以口坐于生支，彼若入时觉乐、入已觉乐、停住觉乐、出时觉乐者，偷兰遮乃至不觉乐者，不犯也。
比丘之冤家，将非人女乃至畜生女乃至二根之人乃至二根非人乃至二根畜生带来比丘前，以大便道乃至以小便道乃至以口坐于生支，彼若入时觉乐出时觉乐者，波罗夷乃至不觉乐者，不犯也。
比丘之冤家，将二根畜生之不眠者乃至已眠者死而大部分未被餐者乃至波罗夷。将已死而大部分被餐者，取来比丘前，以大便道乃至以小便道乃至以口坐于生支，彼若入时觉乐乃至出时觉乐者，偷兰遮乃至不觉乐者，不犯也。
比丘之冤家，将人黄门乃至非人黄门乃至畜生黄门伴来比丘前，以大便道，乃至以口坐于生支，彼若出时觉乐者，波罗夷乃至不觉乐者，不犯也。
比丘之冤家，将畜生黄门之不眠者乃至已眠者死而大部分未被餐者乃至波罗夷。将已死而大部分被餐者取来比丘前，以大便道，乃至以口坐于生支，彼若入时出时觉乐者，偷兰遮乃至不觉乐者，不犯也。
比丘之冤家，将人男乃至非人男乃至畜生男伴来比丘前，以大便道乃至以口坐于生支，彼若入时觉乐出时觉乐者，波罗夷乃至不觉乐者，不犯也。
比丘之冤家，将不眠之畜生男，乃至已眠已死而大部分未被餐者乃至波罗夷。将已死而大部分被餐者，取来比丘前，以大便道乃至以口坐于生支，彼若入时觉乐出时觉乐者，偷兰遮。不觉乐者，不犯也。
比丘之冤家，伴人女来比丘前，以大便道乃至以小便道乃至以口坐于生支，以有隔对无隔乃至以无隔对有隔乃至以有隔对有隔乃至以无隔对无隔。彼若入时觉乐出时觉乐者，波罗夷乃至不觉乐者，不犯也。
比丘之冤家，将不眠之人女乃至已眠乃至死而大部分未被餐者乃至波罗夷。将已死而大部分被餐者，取来比丘前，以大便道乃至以小便道乃至以口坐于生支，以有隔对无隔乃至以无隔对无隔，彼若入时觉乐出时觉乐者，偷兰遮乃至不觉乐者，不犯也。
比丘之冤家，将非人女乃至畜生女乃至二根之人乃至二根非人乃至二根畜生以有隔对无隔乃至以无隔对有隔乃至以有隔对有隔乃至以无隔对无隔。彼若入时觉乐出时觉乐者，波罗夷乃至不觉乐者，不犯也。
比丘之冤家，将不眠之二根畜生乃至已眠死而大部分未被餐者乃至波罗夷。死而大部分已被餐者觉乐者，偷兰遮乃至不觉乐者，不犯也。
比丘之冤家，将人黄门乃至非人黄门乃至畜生黄门乃至人男乃至非人男乃至畜生男觉乐者，波罗夷乃至不觉乐者，不犯也。
比丘之冤家，将不眠之畜生男乃至已眠死而大部分未被餐者乃至波罗夷。死而大部份已被餐者觉乐者，偷兰遮乃至不觉乐者，不犯也。
比丘之冤家，伴比丘至人女前，以生支置于大便道乃至小便道乃至于口，彼若入时觉乐出时觉乐者，波罗夷。不觉乐者，不犯也。
比丘之冤家，带比丘至不眠之人女处乃至已眠者乃至醉者乃至颠倒者乃至狂者乃至死而未被餐者乃至死而大部分未被餐者乃至波罗夷。至死而大部分已被餐者处，以生支置于大便道乃至于小便道乃至于口，彼若入时觉乐出时觉乐者，偷兰遮。不觉乐者，不犯也。
比丘之冤家，带比丘至非人女乃至畜生女二根人二根非人二根畜生人黄门非人黄门畜生黄门人男非人男畜生男之前，以生支置于大便道乃至于口，彼若入时觉乐出时觉乐者，波罗夷。不觉乐者，不犯也。
比丘之冤家，带比丘至不眠之畜生男乃至已眠死而大部分未被餐者乃至波罗夷。死而大部分已被餐者之前，以生支置于大便道乃至于口，彼若入时觉乐出时觉乐者，偷兰遮。不觉乐者，不犯也。
比丘之冤家，将比丘带至人女前，以生支置于大便道、小便道、口，以有隔对无隔，以无隔对有隔，以有隔对有隔，以无隔对无隔。彼若入时觉乐出时觉乐者，波罗夷。不觉乐者，不犯也。
比丘之冤家，将比丘带至不眠之人女处乃至已眠死而大部分未被餐者乃至波罗夷。死而大部分已被餐者之前乃至以有隔对无隔以无隔对无隔乃至觉乐者，偷兰遮。不觉乐者，不犯也。
比丘之冤家，将比丘带至非人女前畜生男前乃至以有隔对无隔觉乐者，波罗夷。不觉乐者，不犯也。
比丘之冤家，将比丘带至不眠之畜生男之前死而大部分未被餐者乃至波罗夷。死而大部分已被餐者之前乃至以有隔对无隔觉乐者，偷兰遮。不觉乐者，不犯也。
犹如详说比丘之冤家，亦如是详说王之冤家、贼冤家、暴恶冤家、乾陀贼冤家乃至如此广泛详细解说。
以道入于道者，波罗夷。
以道入于非道者，波罗夷。
以非道入于道者，波罗夷。
以非道入于非道者，偷兰遮。
比丘对于已眠之比丘行淫，醒后觉乐者，当俱犯罪；醒后不觉乐者，污行者当犯罪。
比丘对于已眠之沙弥行淫，醒后觉乐者，当俱犯罪；醒后不觉乐者，污行者当犯罪。
沙弥对于已眠之比丘行淫，醒后当犯罪。
沙弥对于已眠之沙弥行淫，醒后当犯罪。
无知者、不觉乐者，痴狂者、心乱者、痛恼者、最初之犯行者，不犯也。
猕猴、跋耆子、女居士、裸形、外道、少女、莲华色、续言根有二事。
母、女、姊妹、妻、弱脊、长根、疮二事、泥女像、木女像。
顺陀罗五事、墓地五事、骨、龙女、夜叉、饿鬼、黄门、败根者、触。
于拔提城之阿罗汉、眠者、续于舍卫城四事、于毗舍离之三摩罗、于梦之婆菟迦车。
须拔婆、萨陀、比丘尼、式叉摩那尼、沙弥尼、游女、黄门、居士妇、互相、老出家、鹿。
尔时，一比丘与猕猴行不净法。彼生悔心，世尊已制立学处，我莫非犯波罗夷乎？以此事白世尊乃至比丘！汝犯波罗夷。
尔时，众多毗舍离出身之跋耆子比丘，不舍戒、戒羸不告而行不净法。彼生悔心，世尊已制立学处，我等莫非犯波罗夷乎？以此事白世尊乃至诸比丘！汝等犯波罗夷。
尔时，一比丘谓：若如是者，我当不犯也。以居士之生支行不净法。彼生悔心波罗夷。
尔时，一比丘谓：若如是者，我当不犯也。裸形以行不净法。彼生悔心波罗夷。
尔时，一比丘谓：若如是者，我当不犯也。着草衣乃至着树皮衣乃至着木片衣乃至着发毛织衣乃至着马毛织衣乃至着枭羽衣乃至着羊皮衣以行不净法。彼生悔心波罗夷。
尔时，一行乞比丘见卧林上之少女而起欲心，以拇指入其生支，致彼女死。彼生悔心乃至比丘！不犯波罗夷，而犯僧残。
尔时，一青年对莲华色比丘尼有染着心。时，莲华色比丘尼为行乞而入村已，彼青年即入其草屋，隐坐一处。莲华色比丘尼行乞食后，归而洗足，入草屋坐其床。其时，彼青年捉莲华色比丘尼而犯之。莲华色比丘尼以此事告诸比丘尼，诸比丘尼又以此事告诸比丘。诸比丘以此事白世尊。诸比丘！若不觉乐者，不犯也。
尔时，一比丘生起女根，以此事白世尊。世尊曰：诸比丘！其和尚、其受具戒、其腊数，听许与诸比丘尼易。凡比丘诸罪与比丘尼诸罪共通者，于比丘尼中亦罪。凡比丘诸罪与比丘尼诸罪不共通者，非罪。
尔时，一比丘尼生起男根，以此事白世尊。诸比丘！其和尚、其受具戒、其腊数，听许与诸比丘易。凡比丘尼诸罪与比丘诸罪共通者，于比丘中亦罪。凡比丘尼诸罪与比丘诸罪不共通者，非罪。
尔时，一比丘谓：若如是者，我当不犯也。与母乃至与女乃至与妹行不净法。彼生悔心乃至以此事白世尊。比丘！汝犯波罗夷。
尔时，一比丘与故妻行不净法。彼生悔心波罗夷。
尔时，一比丘是弱脊，彼因忧苦而心碎，将己之生支以口含之，彼生悔心波罗夷。
尔时，一比丘有长根，彼由于忧苦而心碎，将己之生支入于大便道。彼生悔心波罗夷。
尔时，一比丘见死尸，其身之生支周围皆疮，彼以为：若如是者，我当不犯也。以己生支入彼生支，由疮出。彼生悔心波罗夷。
尔时，一比丘见死尸，其身之生支周围皆疮，彼以为：若如是者，我当不犯也。以己生支入其疮中，由其生支而出。彼生悔心波罗夷。
尔时，一比丘欲念炽烈，以生支触泥女像之根。彼生悔心乃至比丘！非波罗夷，是突吉罗。
尔时，一比丘欲念炽烈，以生支触木女像之根。彼生悔心突吉罗。
尔时，有一从王舍城出家，名为顺陀罗之比丘，顺车道而行，有一女人云：大德！请稍等，我顶礼。彼女一边顶礼而一边举比丘之下衣，以口含其生支，彼生悔心乃至比丘！汝觉乐乎？世尊！我不觉乐。比丘！若不觉乐者，不犯也。
尔时，一女人见比丘而作是言：来！大德！来行不净法。止！妹！不许如此。来！大德！师不用力，我用力，师即不犯。其比丘如此作。彼生悔心乃至比丘！汝犯波罗夷。
尔时，一女人见比丘而作是言：来！大德！来行不净法。止！妹！不许如此。来！大德！师用力，我不用力，汝如是，师即不犯也。其比丘如此作。彼生悔心波罗夷。
尔时，一女人见比丘不许如此。来！大德！触内部泄于外乃至触外部泄于内，汝如是，汝即不犯也。其比丘如此作。彼生悔心波罗夷。
尔时，一比丘至墓地，见死尸未被鸟兽餐坏，与之行不净法。彼生悔心波罗夷。
尔时，一比丘至墓地，见死尸大部分未被餐坏波罗夷。
尔时，一比丘至墓地，见死尸大部分已被餐坏非波罗夷，为偷兰遮。
尔时，一比丘至墓地，见一被切断之头，入生支于张开之口中而触肉。彼生悔心乃至比丘！汝犯波罗夷。
尔时，一比丘至墓地，见一被切断之头，入生支于张开之口中而不触肉乃至非波罗夷，为突吉罗。
尔时，一比丘对一女人有染着心，彼女死而被弃于墓地，其骨分散。时，彼比丘至墓地，集其骨作女根而入其生支。彼生悔心乃至比丘！非波罗夷，为突吉罗。
尔时，一比丘与龙女行不净法乃至夜叉饿鬼黄门行不净法。彼生悔心波罗夷。
尔时，有一比丘根败。彼谓：我不受乐、苦，如是者，我当不犯也。而行不净法乃至以此事白世尊。诸比丘！彼愚人，彼受或不受俱波罗夷。
尔时，一比丘将与女人行不净法，触之刹那，彼生悔心乃至比丘！非波罗夷，为僧残。
尔时，一比丘于拔提城之奢提耶林，日中食后，休息而横卧，彼四肢中风。一女人见此，坐其生支上，随意作而去。诸比丘见其因汗或尿而湿以为漏精，以此事白世尊。诸比丘！因五事生支勃起，即：欲念、大便、小便、风、毛虫吃咬，而生支勃起。诸比丘！依此五事而生支勃起。诸比丘！言彼比丘因欲念而生支勃起者，无有是处。诸比丘！彼比丘是阿罗汉。诸比丘！彼比丘无罪，不犯也。
尔时，一比丘于舍卫城安陀林中，日中食后，休息而横卧。一牧牛女见此，坐于其生支上。其比丘入时觉乐、入已觉乐、停住觉乐、出时觉乐，彼生悔心乃至比丘！汝犯波罗夷。
尔时，一比丘于舍卫城一牧羊女见之乃至一采薪女见之乃至一取牛粪女见之，坐于生支上波罗夷。
尔时，一比丘于毗舍离大林中，日中休息横卧。一女人见此，坐于生支上，随意作已，于旁立而笑。其比丘醒后，如是言其女人：汝为是乎？然！我为也。彼生悔心乃至比丘！觉乐乎？世尊！我不觉乐。比丘！不知者，不犯也。
尔时，一比丘于毗舍离之大林中，日中休息，倚木而卧。一女人见此而坐于生支上，其比丘立即而起，彼生悔心乃至比丘！汝觉乐乎？世尊！我不觉乐。比丘！不觉乐者，不犯也。
尔时，一比丘于毗舍离之大林中，日中休息，倚木而卧。一女人见此，坐于生支上，其比丘立即推开而起，彼生悔心乃至觉乐乎不犯也。
尔时，一比丘于毗舍离大林之重阁讲堂，日中休息，门开而卧，彼之四肢中风。其时有多女人，持香、华、鬘来精舍巡观僧园。其时，彼女人等见此比丘，随意坐于生支上，随意作已，言：此真是人牡牛。以香华供之而去。诸比丘见其因汗或尿而湿，以此事白世尊。诸比丘！因五事生支勃起同诸比丘！其比丘不犯也。诸比丘！日中独坐时，听许闭户而独坐。
尔时，一婆菟迦车之比丘，梦与故妻行不净法，谓：我非沙门也，我当还俗焉。而往婆菟迦车时，途中见尊者优波离，告以此事，长老优波离言：尊者！由梦者，不犯也。
尔时，于王舍城有信佛之优婆夷，名须拔婆，彼女如是信解施不净法为最上之布施。彼女见比丘而作是言：来！尊者！行不净法。止！妹！此不适宜。来！尊者！触胸前，如是者，汝不犯也。乃至来！尊者！触脐乃至触腹腰颈身穴触毛发触指间！乃至来！尊者！我以手击打，令泄之，若如是，师当不犯也。其比丘如是作，彼生悔心。比丘！非犯波罗夷，乃犯僧残。
尔时，于舍卫城有信佛之优婆夷，名萨陀，彼女如是见解施不净法为最上之布施。彼女见比丘而作是言：来！尊者！来行不净法。止！妹！此不适宜。来！尊着！触胸前乃至来！尊者！我以手行，令泄之，如是者，汝不犯也。其比丘遂听之。彼生悔心。比丘！非犯波罗夷，乃犯僧残。
尔时，于毗舍离，离车族之青年等，捉比丘令与比丘尼行不净，俱觉乐者，俱波罗夷当槟出。俱不觉乐者，俱不犯也。
尔时，于毗舍离，离车族之青年等，捉比丘令与式叉摩那尼行不净乃至沙弥尼行不净。俱觉乐者，当俱摈出。俱不觉乐者，俱不犯也。
尔时，于毗舍离，离车族之青年等，捉比丘令与游女行不净乃至黄门乃至居士妇行不净。比丘觉乐者，当摈出，比丘不觉乐者，不犯也。
尔时，于毗舍离，离车族之青年等，捉诸比丘相互行不净。俱觉乐者，当俱摈出。俱不觉乐者，不犯也。
尔时，一老出家比丘往见故妻，其妻语尊者曰：来！尊者！我等行乐。而捉之，其比丘退而仰面倒，彼妻举裙而坐于其生支上，彼生悔心乃至以此事白世尊。比丘！汝觉乐乎？世尊！我不觉乐。比丘！不觉乐者，不犯也。
尔时，一比丘住阿兰若，幼鹿来饮彼小便，以口含其生支，其比丘觉乐，彼生悔心，以此事白世尊。比丘！汝犯波罗夷。
尔时，佛世尊在王舍城耆阇崛山。其时，众多知识亲友比丘，于仙人山边作草屋而结夏安居。长老坛尼迦陶师子亦作草屋结夏安居。如是，诸比丘经结夏安居三月，拆除草屋，收藏草木，出游诸方。然而，长老坛尼迦陶师子，雨期住其处，冬夏亦住其处。
当长老坛尼迦陶师子为乞食而入村时，采草者、采薪者坏彼草屋，取去草木。长老坛尼迦再集草木作草屋，再次入村乞食时，其间，采薪草者再坏其草屋，取去草木。长老坛尼迦第三次集草木作草屋，当入村乞食时，采薪草者又破坏草屋，取草木而去。
时，长老坛尼迦陶师子如是念：我入村乞食时，采薪草者坏我草屋，取去草木有三次。我于师业陶师之技术精练熟达，我岂非可以自练泥，以作纯泥造之屋耶？如是，长老坛尼迦自练泥，以作纯泥造之屋，然后，集草木牛粪烧其屋。其小屋恰如印达哦巴迦虫，赤色美丽而舒适，风吹之屋有如小银铃之声音。
尔时，世尊与众多比丘俱下耆阇崛山，见其美丽舒适之小屋而告诸比丘曰：诸比丘！此赤色美丽而舒适，恰如赤色甲虫者乃何物？其时，诸比丘以此事白世尊。世尊呵责：诸比丘！彼愚人之所为非相应法、非随顺行、非威仪、非沙门行、非清净行、非所当为。诸比丘！彼愚人为何作纯泥造之屋耶？诸比丘！彼愚人对有情实无怜愍、无慈悲、无不残害。诸比丘！汝等往坏其屋，勿使当来众生遭受残害。诸比丘！不应作纯泥之屋，作者犯突吉罗。诺！世尊！彼诸比丘承诺已，至其屋处，坏其屋。尔时，长老坛尼迦陶师子言诸比丘曰：友！汝等何故坏我屋耶？友！世尊令坏。友！若是法王令坏者，坏之。
长老坛尼迦陶师子作如是念：我为乞食入村时，被采薪草者坏我草屋，取去草木有三次；我作纯泥之屋，又为世尊令人坏之。王之木材场主管是我知友，我宜向彼乞木材作木屋。
于是，长老坛尼迦至木材场主管处而作是言：贤者！我为乞食入村，被采薪草者坏我草屋有三次又为世尊令人坏之。友！与我木材，我欲作木屋。尊者！我无可与尊者之木材。尊者！王所有之木材，乃为灾害时修建城市所保存者。王若许与，尊者即持去。贤者！已由王施与。
时，木材场主管作是念：彼等沙门释子是法行者、寂静行者、梵行者、实语者、持戒者、善法行者，王亦深信彼等，不应于不施与者，而言已施与。如是，木材场主管言长老坛尼迦陶师子曰：尊者！持去。时，长老坛尼迦将其木材切成细片后，以车运出，供作木屋。
尔时，摩揭陀国之大臣雨行婆罗门，于王舍城调查业务，至管木材人处。至已，语主管曰：我道，王所有之木材，备于灾害时修建城市用者，其木材今在何处？大臣！其木材已由王施与尊者坛尼迦陶师子。时，摩揭陀之大臣雨行婆罗门兀自不喜曰：何以王将备于灾害时修建城市之木材，施与坛尼迦陶师子耶？
于是，大臣雨行婆罗门至摩揭陀王斯尼耶频毗娑罗处。至已，对王曰：大王！据云，备于灾害时修建城市之所有木材，已由王施与坛尼迦陶师子。是实否？谁如是言乎？大王！木材场主管也。然则，婆罗门！将木材场主管缚来！于是，大臣雨行婆罗门来缚木材场主管。长老坛尼迦陶师子见木材场主管已被缚，将带去，言彼主管曰：贤者！汝何故被拘缚？尊者！为其木材也。去！贤者！我亦去。尊者！汝应在我被杀以前来耳。
如是，长老坛尼迦陶师子至摩揭陀王斯尼耶频毗娑罗王住处。至已，坐在已设座位。时，频毗娑罗王走近长老坛尼迦，即向长老行礼，坐于一面。于一面坐之斯尼耶频毗娑罗王，言长老坛尼迦曰：大德！为灾害时修建城市之备用木材，据说由我施与汝，是实否？实然！大王！大德！我等国王实事多繁忙，与之亦无记忆也，愿大德令我忆起。大王！请卿忆起，王最初灌顶即位时，曾作如是言：为沙门、婆罗门，给予草、木、水之用。大德！我忆起。大德！沙门、婆罗门有惭耻、有忏悔、有戒行。彼等于小事亦起悔过心，对彼等我有言，此乃关于阿兰若处之无主物。大德！汝以此类似事推想，运去不可与之木材一事，汝犯死罪；虽然如是，王当如何杀、或缚或逐住于国中之沙门、婆罗门。往矣！大德！汝由毛而逸脱，勿再如是作。
众人讥嫌非难：此等沙门释子，不知耻、不持戒、打妄语。彼等实自言己是法行者、寂静行者、梵行者、实语者、持戒者、善法行者，而彼等无沙门行、无梵行，彼等破沙门行、破梵行。彼等何处有沙门行、有梵行耶？彼等离沙门行、离梵行。彼等对王尚且欺瞒，何况他人耶？
诸比丘闻众人之讥嫌非难。彼等中，有少欲知足而知耻者，有忏悔心，有好修戒学者讥嫌非难：长老坛尼迦陶师子，何以取不与之王材乎？如是，诸比丘以此事白世尊。时，世尊以是因缘集诸比丘而问长老坛尼迦陶师子曰：坛尼迦！汝实取不与之王材乎？实然！世尊！佛世尊呵责：愚人！此非相应法、非随顺行、非威仪、非沙门行、非清净行、非所当为。愚人！汝何以取不与之王材乎？愚人！此非令未信者生信，已信者增长也。愚人！此无宁是使未信者不生信，已信者部分转向他去也。
尔时，比丘中有一曾为司法高官而出家者，坐近世尊。时，世尊言此比丘曰：比丘！摩揭陀王斯尼耶频毗娑罗，以盗几许即逮捕，或杀、或缚、或逐乎？世尊！一巴陀或值一巴陀之物，或超过一巴陀之物也。此时王舍城以五摩沙迦为一巴陀。
如是，世尊以种种方便，呵责长老坛尼迦陶师子，说难教养乃至诸比丘！汝等当如是诵此学处任何比丘若起盗心，不与而取者对于如是窃盗，诸王逮捕盗人而如是说：汝为盗人、汝为愚者、汝为痴者、汝为盗贼。然后，或杀、或缚、或逐比丘！如是盗取者，亦是波罗夷不共住。
如是，世尊为诸比丘制立学处。
尔时，六群比丘至洗衣处，盗洗衣者之衣，运至僧园分与诸比丘。诸比丘如是言六群比丘曰：诸师！汝等有大福德，汝等有多衣。诸师！我等何以有福德耶？我等今至洗衣处，取洗衣人之物而来。诸师！世尊岂非已制立学处耶？汝等何以取洗衣人之物耶？诸师！世尊实已制立学处。然，其乃于村落言，而非阿兰若。诸师！实然！然而诸师！此非相应法、非随顺行、非威仪、非沙门行、非清净行，非所当为。汝等何以取洗衣人之物耶？诸师！此非令未信者生信，已信者增长也。此无宁是使未信者不生信，已信者部分转向他去也。如是，诸比丘以种种方便呵责六群比丘已，以此事白世尊。
尔时，世尊以是因缘集比丘众而问六群比丘曰：诸比丘！汝等实至洗衣处取洗衣人之物耶？实然！世尊！佛世尊呵责：愚人！此非相应法、非随顺行、非威仪、非沙门行、非清净行、非所当为。愚人！汝等何以至洗衣处取洗衣人之物耶？愚人！此非令未信者转向他去也。
如是，世尊以种种方便呵责六群比丘后，说难扶养勇猛精进之美，并且为诸比丘说随顺适切之法后，言诸比丘曰乃至诸比丘！汝等当如是诵此学处任何比丘，若由村落或阿兰若，以盗心不与而取者，对于如是窃盗，诸王逮捕盗人而如是说：汝为盗人、汝为愚者、汝为痴者、汝为盗贼。然后，或杀、或缚、或逐比丘！如是盗取者，亦是波罗夷不共住。
任何者，无论何者亦乃至。
比丘者，乃至即此处所谓比丘之意。
村落者，有一屋之村落、二屋之村落、三屋之村落、四屋之村落、有人之村落、有屋无人之村落、有围篱之村落、无围篱之村落、又有随牛而住之村落、亦有商队住四个月以上之村落。
村落近郊者，于有篱之村，人立于村门中，掷土块所及之处；于无篱村，人立于家轩中，掷石块所及之处。
阿兰若者，除村落及村落近郊外，名阿兰若。
以盗心者，盗心，夺取心也。
不与者，凡是非施与物、非舍弃物、非永远放弃物、被守护之物、自己所有物、他人持有物，此皆名为不与。
取者，夺、取去、盗、乱威仪、离本处、希冀指定物。
如是者，一巴陀或值一巴陀之物，或一巴陀以上之物也。
王者，地主、国王、郡主、村主、法官、大臣等，凡断罪之司，此等名为王。
盗人者，以盗心取五摩沙迦或值五摩沙迦以上之不与物，此名为盗人。
汝是盗人、汝是愚者、汝是痴者、汝是盗贼者，此乃呵责之语也。
或杀者，或以手、或以足、或以鞭、或以棒、或以半杖、或由拷问而杀也。
或缚者，或以绳缚、或以锁缚、或以枷缚、或以家缚、或以城缚、或以村缚、或以街缚、或令人监视也。
或逐者，言或从村、或从街、或从城、或从郡、或从国而逐之也。
如是者，一巴陀或值一巴陀之物，或一巴陀以上之物而言。
盗取者，夺、取去、盗、乱威仪、离本处、希冀指定物。
亦是者，以包括前面所述而言。
波罗夷者，恰如由枝节落下之枯叶不能再绿，如是，比丘于一巴陀或值一巴陀之物，或一巴陀以上不与之物，以盗心取之，即非沙门、非释子，是故言波罗夷。
不共住者，共住是同一羯磨、同一说戒而共同修学者，名为共住。不与彼共同，是故言不共住。
地中物、地上物、空中物、上处物、水中物、船物、乘物、担物、园物、寺中物、田中物、宅地物、村落物、阿兰若物、水、杨枝、树、持去、受寄、税处、有情、无足、二足、四足、多足、侦察、看守、共谋偷、指定、现相。
地中物者，覆藏于地中之财物。我欲取地中物如是想，而以盗心求第二者，或求锄、笼而往者突吉罗。伐取其中之生木或蔓草者突吉罗。掘地后或运或堆积者突吉罗。触地中之壶者突吉罗，动之者偷兰遮，移离本处者波罗夷。壶重不能持去时以己之容器入之，若过五摩沙迦或值五摩沙迦以上之物，以盗心触之者突吉罗，动之者偷兰遮。以己器物入之，若适取一握者波罗夷。壶中有穿线之宝物，或耳当、首饰、耳饰、腰带，或外套或头巾，以盗心触之者突吉罗，动之者偷兰遮；捉住边缘举上者，犯偷兰遮，一边打碎一边取出者犯偷兰遮，即使如毛端之量由壶口而出者波罗夷。酥、油、蜜、石蜜之五摩沙迦或值五摩沙迦以上，以盗心方便饮者波罗夷。或打破之、或弃之、或烧之、或使之不得饮用者突吉罗。
地上物者，置于地上之物。我欲取地上物如是想，而以盗心或求第二者，或自往者突吉罗，触之者突吉罗，动之者偷兰遮，移离本处者波罗夷。
空中物者，乃空中之物，即孔雀、嘉宾奢罗、鹧鸪、鹑，或被风吹扬之衣、头巾，或装饰金银之断坠者。我欲取空中物如是想，而以盗心或求第二者，或自往者突吉罗，往而于中途停止者突吉罗，动之者偷兰遮，移离本处者波罗夷。
上处物者，放置于上处之物。如卧床上、坐床上、或衣架上之物，或悬于衣绳、或桩木、壁钩、或树上等物，乃至钵中之物。我欲取上处物如是想，而以盗心或求第二者，或自往者突吉罗，触之者突吉罗，动之者偷兰遮，移离本处者波罗夷。
水中物者，藏于水中之物。我欲取水中物如是想，而以盗心或求第二者，或自往者突吉罗，或潜入、或浮出者突吉罗，触之者突吉罗，动之者偷兰遮，移离本处者波罗夷。生在其处之青莲华、赤莲华、白莲华，或莲藕、鱼、龟等之值五摩沙迦，或五摩沙迦以上之物，以盗心触之者突吉罗，动之者偷兰遮，移离本处者波罗夷。
船者，言由此渡水之物，船中物者，置于船中之物。我欲取船中物如是想，而以盗心或求第二者，或自往者突吉罗，触之波罗夷。我欲取船如是想，而以盗心往者突吉罗，触之者突吉罗，动之者偷兰遮，解绳者突吉罗，解绳而触者突吉罗，动之者偷兰遮，往上或下或横移动毛端程度亦犯波罗夷。
乘物者，言轿、车、货车、战车。车乘中物者，置于车上之物。我欲取车乘中物如是想，而往者突吉罗，触之波罗夷。我欲取车如是想，而往者突吉罗，触之波罗夷。
担物者，置于头上、或肩担、或系于腰及手持等物。置于头上之物，若以盗心触之者突吉罗，动之者偷兰遮，若令下放于肩者波罗夷。担于肩之物，若以盗心触之者突吉罗，动之者偷兰遮，令下至于腰者波罗夷。系腰之物，以盗心触之者突吉罗，动之者偷兰遮，手取之者波罗夷。手持之物，以盗心置地者波罗夷，以盗心从地取者波罗夷。
园者，言花园、果树园。园中物者，以四种状态存在于园中之物，即地中物、地上物、空中物、上处物。我欲取园中物如是想，而往者突吉罗，触之波罗夷。于此生长之根、树皮、叶、花、或果物，值五摩沙迦或五摩沙迦以上之量，以盗心触波罗夷。
对他人之园，以占有心负责任者突吉罗，令所有者起应取回乎？不取回乎？疑念者偷兰遮，所有者如是想：此当非我物。而舍弃责任者波罗夷。若以诉讼而胜所有者波罗夷，诉讼败者偷兰遮。
寺中物者，以四种状态存在于寺中之物，即地中物、地上物、空中物、上处物。我欲取寺中物如是想，而往者突吉罗，触之波罗夷。以占有心负责败者偷兰遮。
田者，言生七谷或七菜之处。田中物者，以四种状态存在于田中之物，即地中物、地上物、空中物、上处物。我欲取田中物如是想，而往者突吉罗，触之波罗夷。于此生之七谷或七菜，值五摩沙迦或五摩沙迦之量，以盗心触之者波罗夷。以占有心负责田者败者偷兰遮。移动他人田地之标桩、绳、篱、畔者突吉罗，移之未完者偷兰遮，移之已完者波罗夷。
宅地者，言园地、寺地。宅地物者，以四种状态存在于宅地之物，即地中物、地上物、空中物、上处物。我欲取宅地之物如是想，而往者突吉罗，触之波罗夷。以占有心负责宅地者败者偷兰遮。移动标桩、绳、篱、墙者突吉罗，移之未完者偷兰遮，移之已完者波罗夷。
村落物者，以四种状态置于村落之物，即地中物、地上物、空中物、上处物。我欲取村落物如是想，而往者突吉罗，触之波罗夷。
阿兰若物者，若众人所有者为阿兰若。阿兰若物者，以四种状态置于阿兰若中者，即地中物、地上物、空中物、上处物。我欲取阿兰若物如是想，而往者突吉罗，触之波罗夷。生于此之木、蔓、草，值五摩沙迦或五摩沙迦以上之量，以盗心触之者波罗夷。
水者，谓入于瓶，或水槽，或池中之水。以盗心触之波罗夷。装入己之瓶，值五摩沙迦或五摩沙迦以上之水，以盗心触之者突吉罗，动之者偷兰遮，装入己之瓶而取去者波罗夷。断池畔者突吉罗，断池畔而放出值五摩沙迦或五摩沙迦以上之水者波罗夷，放出值一摩沙迦以上五摩沙迦以下之水者偷兰遮，放出值一摩沙迦或一摩沙迦以下之水者突吉罗。
杨枝者，言已切或未切者，值五摩沙迦或五摩沙迦以上之量，以盗心触之者突吉罗，动之者偷兰遮，移离本处者波罗夷。
树者，言众人所有及受用之木。以盗心伐之，每一击突吉罗，最后一击未完者偷兰遮，伐击完者波罗夷。
持去者，言他人持去之物。以盗心触之波罗夷。我欲与持去者共取物如是想，而共同移第一步者偷兰遮，移第二步者波罗夷。我欲取掉落之物如是想，而令掉落者突吉罗，掉落物值五摩沙迦或五摩沙迦以上者，以盗心触之波罗夷。
受寄者，被寄托之物。所有者言：还我物。时，若言：我无受寄。者突吉罗，使所有者起疑念者偷兰遮，所有者如是想：不与我。而放弃所有物者波罗夷。诉讼而胜所有者波罗夷，败诉者偷兰遮。
税处者，言在山之穿洞处、或渡河码头、或村之入口，由国王立告示入此处者应付税之处。入税处已，应支付与王值五摩沙迦或五摩沙迦以上之物，以盗心触之者突吉罗，动之者偷兰遮。欲脱离而过税处第一步者偷兰遮，过第二步者波罗夷。立于税处内投税物于税处外者波罗夷，税之隐匿者突吉罗。
有情者，言人有情。以盗心触之波罗夷。我欲以步诱导之如是想，而移第一脚者偷兰遮，移第二脚者波罗夷。
无足者，蛇、鱼也。值五摩沙迦或五摩沙迦以上之物，以盗心触之波罗夷。
二足者，人类、鸟类之谓。以盗心触之波罗夷。我欲以步诱导之如是想，而移第一脚者偷兰遮，移第二脚者波罗夷。
四足者，象、马、骆驼、牛、驴马、家畜之谓。以盗心触之者波罗夷。我欲以步诱导之如是想，而移第一脚者偷兰遮，移第二脚乃至第三脚者偷兰遮，移第四脚者波罗夷。
多足者，蝎、百足、毛虫之谓。值五摩沙迦或五摩沙迦以上者，以盗心触之波罗夷。我欲以步诱导之如是想，每移步，步步偷兰遮，移步毕者波罗夷。
侦察者，侦察货物，而告以去夺取某物！者突吉罗。彼取其物，两者俱犯波罗夷。
看守者，监视欲盗物之人，其所盗物中值五摩沙迦或五摩沙迦以上者，以盗心触之波罗夷。
共谋偷者，众多比丘共谋以取一比丘之物，俱犯波罗夷。
指定者，作午前或午后，或昼或夜之指定约束，而言：依此约束取来彼物。者突吉罗。依其指定而取彼物，两者俱波罗夷。其指定之前或后，取其物来者，其指定者不犯也，取来者波罗夷。
现相者，谓作相示，言：我覆眼、举眉或仰头，依此相示而取彼物。者突吉罗。依其相示取去其物，两者俱波罗夷。于其示相之前或后，取去其物者，示相者不犯也，取物者波罗夷。
一比丘令他比丘：取某物！者突吉罗。彼想此物而取，两者俱波罗夷。一比丘令他比丘：取某物！彼想此物，而取他物者，令者不犯也，取者波罗夷。一比丘令他比丘彼想他物而取其物者，两者俱波罗夷。一比丘令他比丘彼想他物而取他物者，令者不犯也，取者波罗夷。
甲比丘令乙比丘语丙比丘，令丙比丘语丁比丘言：丁比丘去取某物！甲比丘突吉罗。乙比丘若告丙比丘者突吉罗，取者应诺，则甲比丘偷兰遮。丁比丘取其物者，四比丘俱波罗夷。甲比丘令乙比丘乃至去取某物！甲比丘突吉罗。乙比丘若告其他者突吉罗，取者应诺突吉罗；彼取其物者，甲比丘不犯也，令者乙比丘及取者波罗夷。
一比丘令他比丘：取某物！者突吉罗。其比丘往而再归来，言：我不能取其物。彼再令：能取时，即取之。者突吉罗，彼比丘取其物者，两者俱波罗夷。
一比丘于他比丘令：取某物！者突吉罗。彼令已，心生后悔，而不言：勿取！彼若取其物者俱波罗夷。一比丘于他比丘彼令已，心生后悔，言：勿取其物！彼比丘言：我已受汝令。而取其物者，令者不犯也，取者波罗夷。一比丘于他比丘彼令已，心生后悔，言：勿取其物！彼：诺！而止者，两者俱不犯也。
以五事而不与取者波罗夷。他之所有物，知为他之所有物，贵重之物即五摩沙迦或五摩沙迦以上之物，现起盗心，触之者突吉罗，动之者偷兰遮，移离本处者波罗夷。
以五事而不与取者偷兰遮。他所有物、他物想、轻物即一摩沙迦以上五摩沙迦以下之物，现起盗心，触之者突吉罗，动之者突吉罗，移离本处者偷兰遮。
以五事而不与取者突吉罗。他所有物轻物即一摩沙迦或一摩沙迦以下之物，现起盗心，触之者突吉罗，动之者突吉罗，移离本处者突吉罗。
以六事而不与取者波罗夷。非己物想，非近亲者之所有，非暂借，重物即五摩沙迦或五摩沙迦以上之物，现起盗心，触之者波罗夷。
以六事而不与取者偷兰遮。非己物想轻物即一摩沙迦以上或五摩沙迦以下之物，现起盗心偷兰遮。
以六事而不与取者突吉罗。非己物想轻物即一摩沙迦或一摩沙迦以下之物，现起盗心突吉罗。
以五事而不与取者突吉罗。非他物，他物想，重物五摩沙迦以上之物，现起盗心，触之者突吉罗，动之者突吉罗，移离本处者突吉罗。
以五事而不与取者突吉罗。非他物，他物想，轻物五摩沙迦以下之物，现起盗心，触之者突吉罗，动之者突吉罗，移离本处者突吉罗。
以五事而不与取者突吉罗。非他物，他物想，轻物一摩沙迦以下之物，现起盗心，触之者突吉罗，动之者突吉罗，移离本处者突吉罗。
于近亲物、暂借、饿鬼物、畜生物作己物想、粪扫物想，痴狂者、心乱者、恼痛者、最初之犯行者，不犯也。
言洗衣者有五事、言敷布有四事、言暗夜有五事、言搬运有五事、言对话有五事、言旋风有二事、未烂坏、投筹、言温浴室有一致之见。
言残食有五事、欺五事、饥馑有古鲁肉、饼、萨加里、摩陀迦。
续言共资具、钱袋、敷物、竹、不外出、嚼食、亲厚、己物想有二事。
续言不盗七事、盗七事、言盗物有七事，续花有二事。
传话三事、宝石之脱税三事、野猪、鹿、鱼、转车。
肉片二事、木材二事、粪扫、河流二事、其事虽续行之但其所行未足。
于舍卫城一握四事、残食二事、茅草二事、僧物分配七事、非所有者七事。
木材、水、土、草二事，于盗心取僧物七事、有主物亦不可取、有主物得暂移。
于瞻波、王舍城、于毗舍离之阿酬、波罗奈、憍赏弥、沙竭之陀如毗伽。
尔时，六群比丘至洗衣处取洗衣者之衣，彼等生悔心而如是思：世尊已制立学处，我等岂非犯波罗夷乎？以此事白世尊乃至诸比丘！汝等犯波罗夷。
尔时，一比丘至洗衣处见高贵之衣，而起盗心。彼生悔心乃至比丘！心起者不犯也。
尔时，比丘见衣，以盗心触之。彼生悔心乃至比丘！非波罗夷，是突吉罗。乃至起盗心而摇之乃至偷兰遮。乃至以盗心移离本处，彼生悔心乃至比丘！汝犯波罗夷。
尔时，一行乞比丘见高贵之上敷布，生起盗心乃至以盗心触之乃至以盗心摇之乃至以盗心移离本处，彼生悔心乃至比丘！汝犯波罗夷。
尔时，一比丘昼时见物，作记号而思：我将于暗夜取之。彼想其物而取其物乃至想其物而取他物乃至想他物而取其物乃至想他物而取他物。彼生悔心波罗夷。
尔时，一比丘昼间见物，作记号而思：我将于夜间取之。彼想他物而取己物。彼生悔心乃至比丘！非波罗夷，是突吉罗。
尔时，一比丘搬运他人物时，对头上之荷物，以盗心触之乃至以盗心摇之乃至以盗心放置肩上乃至对肩上之荷物，以盗心触之乃至以盗心摇之乃至以盗心放下至腰间；乃至对腰间之物以盗心触之乃至以盗心摇之乃至以盗心用手捉之乃至对手中之物，以盗心置于地乃至以盗心由地捉之。彼生悔心乃至比丘！汝犯波罗夷。
尔时，一比丘展衣于露地而入寺中，另一比丘见此如是思：勿失此衣。而收藏之。其比丘出来，问诸比丘曰：诸师！谁取我衣耶？另一比丘作如是言：我取之。彼言：汝取是衣，汝非沙门！彼生悔心，以此事白世尊。比丘！汝以如何心？世尊！我唯以对话之道言之。比丘！唯于对话之道者不犯也。
尔时，一比丘置衣于床上乃至置坐具于床上乃至置钵于床下而入寺中，另一比丘见此如是思：勿失此钵。而收藏之。其比丘出，问诸比丘曰：诸比丘！谁取我钵耶？另一比丘作是言：我取之。汝取其钵不犯也。
尔时，一比丘尼展衣于篱上而入寺中。另一比丘尼见此如是思：勿失此衣。而收藏之。其比丘尼出，问诸比丘尼曰：诸姊！谁取我衣乎？另一比丘尼作是言：我取之。汝取是衣，汝非沙门尼！其尼生悔心，如是，比丘尼告诸比丘尼，诸比丘尼语诸比丘，诸比丘以此事白世尊乃至诸比丘！于对话之道者不犯也。
尔时，一比丘见被旋风吹起之外衣，思：我将与所有主。而捉之，所有主呵责其比丘：汝非沙门！彼生悔心乃至比丘！汝起如何之心？世尊！我无盗心。比丘！无盗心者不犯也。
尔时，一比丘对被旋风吹起之头巾，于所有主未见之前如是思，而以盗心取之。所有主呵责此比丘：汝非沙门！彼生悔心乃至比丘！汝犯波罗夷。
尔时，一比丘至墓地，于未烂之死尸取粪扫衣，有死者之灵住其死尸。尔时，彼亡灵如是言比丘：尊者！勿取我衣。其比丘不听是言而去。时，其死尸起，追随比丘之后，如是，比丘入于寺中而闭其门。是时，死尸即倒于地上。彼生悔心乃至比丘！非波罗夷。然，诸比丘！不可于未烂之死尸取粪扫衣，取者突吉罗。
尔时，一比丘分配众僧衣时，以盗心易筹而取衣。彼生悔心波罗夷。
尔时，长老阿难于温浴室，对一比丘之下衣以为己物而穿之。是时，其比丘如是言长者阿难：尊者！汝何故着我下衣乎？尊者！我以为是己物。以此事白世尊。诸比丘！己物想者不犯也。
尔时，众多比丘下耆阇崛山时，见狮子之残食，以此煮而食之。彼等生悔心乃至诸比丘！于残食者不犯也。
尔时，众多比丘下耆阇崛山时，见虎之残食乃至见豹之残食乃至见鬣狗之残食乃至见狼之残食，以此煮之诸比丘！于畜生物者不犯也。
尔时，一比丘分配饭于僧众时，言：与他比丘之分。而欺取另一不在比丘之分。彼生悔心乃至比丘！非波罗夷，故意妄语故，波逸提。
尔时，一比丘分配瞰食于僧众时乃至分配饼于僧众时乃至分配糖蔗于僧众时乃至分配瓜果于僧众时，言：与他比丘之分。而欺取另一比丘之分。彼生悔心乃至比丘！非波罗夷，故意妄语故，波逸提。
尔时，一比丘于饥馑时入食肆，以盗心取饭满钵。彼生悔心波罗夷。
尔时，一比丘饥馑时入肉店，以盗心取肉满钵波罗夷。
尔时，一比丘饥馑时入饼店，以盗心取饼满钵乃至以盗心取萨加里饼满钵乃至以盗心取摩陀加饼满钵。彼生悔心波罗夷。
尔时，一比丘昼间见资具，作记号而思：我将于夜间取之。其比丘想其物而取其物乃至想其物而取他物乃至想他物而取其物乃至想他物而取他物。彼生悔心波罗夷。
尔时，一比丘昼见资具如是思：我将要取之。彼想他物而取己物。彼生悔心乃至比丘！非波罗夷，是突吉罗。
尔时，一比丘见床上有钱袋，从其床取者，殆是波罗夷。故连床移而取去。彼生悔心波罗夷。
尔时，一比丘以盗心取僧众之敷物。彼生悔心波罗夷。
尔时，一比丘以盗心取竹制衣架上之衣。彼生悔心波罗夷。
尔时，一比丘于寺中取衣，以为我如出此寺，殆是波罗夷。故不出寺外。以此事白世尊。诸比丘！此愚人！出与不出俱波罗夷。
尔时，有二比丘是寮友，一比丘为乞食而入村，另一比丘在分配食物于僧众时，取寮友之分。然后，彼以亲厚想而食之。其比丘知此事而呵责彼比丘：汝非沙门！彼生悔心乃至比丘！汝存何心？世尊！我以亲厚想取之。比丘！于亲厚想取者不犯也。
尔时，众多比丘在作衣。分配嚼食于僧众时，取比丘等所有之分而置之。有一比丘取他比丘之分，以为己份而食之，其比丘知之而呵责彼：汝非沙门！彼生悔心乃至比丘！汝存何心？世尊！我作己物想。比丘！作己物想者不犯也。
尔时，诸比丘在作衣。分配瞰食于僧众时，有一比丘以他比丘之钵取另一比丘之分而置之。钵主比丘以为己物而食之。其比丘呵责彼比丘！作己物想者不犯也。
尔时，诸盗庵罗果者，打落庵罗果而持去，所有主追诸盗者，诸盗者见所有主，投果而走。诸比丘以为弃物，拾而食之。所有主呵责诸比丘：汝等非沙门！彼等生悔心，以此事白世尊。诸比丘！汝等存何心乎？世尊！我等以为弃物。诸比丘！以为弃物者不犯也。
尔时，盗阎浮果者乃至盗面麭树果者乃至盗芭那沙果者乃至盗多罗果者乃至盗甘蔗者乃至盗瓜果者，集取瓜果而去。所有主诸比丘！以为弃物者不犯也。
尔时，盗庵罗果者，打落庵罗果而逃走。诸比丘思：在所有主发现前。以盗心食之。所有主呵责诸比丘：汝等非沙门！彼等比丘生悔心乃至诸比丘！汝等犯波罗夷。
尔时，盗阎浮果者盗瓜果者逃走。诸比丘思：在所有主发现前。以盗心食之。所有主诸比丘！汝等犯波罗夷。
尔时，一比丘以盗心取僧众之庵罗果乃至僧众之阎浮果乃至僧众之面麭树果乃至僧众之芭那沙果乃至僧众之多罗果乃至僧众之甘蔗乃至僧众之瓜果，以盗心取之。彼生悔心波罗夷。
尔时，一比丘至花园，见已被摘下之值五摩沙迦之花，以盗心取之。彼生悔心波罗夷。
尔时，一比丘至花园，以盗心摘值五摩沙迦之花而取去。彼生悔心波罗夷。
尔时，一比丘至乡村，如是言另一比丘曰：友！我受汝托而告汝之檀越。彼比丘至其檀越家传是言而其檀越令彼持一衣，却由己受用。另一比丘知之而呵责彼比丘：汝非沙门！彼生悔心乃至比丘！非波罗夷。然，诸比丘！不可说：我欲转述传语。若说者突吉罗。
尔时，一比丘至乡村。另一比丘对彼比丘如是言：友！请汝将我所言，转述我檀越。其比丘至已，檀越令彼持来两件衣，一以自用，一与其比丘。其比丘知之，呵责彼比丘：汝非沙门！彼生悔心乃至比丘！非波罗夷。然，诸比丘！不可说：他人欲我转述。若说者突吉罗。
尔时，一比丘至乡村，如是言另一比丘曰：友！我将受托之言转述汝之檀越。彼亦作如是言：汝应转述受托之言。彼比丘至已，而其檀越令彼持来阿罗迦量之酥、多罗量之砂糖、陀那量之米，由彼自食用。其比丘知之而呵责彼比丘：汝非沙门！彼生悔心乃至比丘！非波罗夷。然，诸比丘！不可说：我欲转述受托之言。亦不应说：汝应转述受托之言。若说者突吉罗。
尔时，有持高贵宝石者与一比丘同于旅途行路。时，其人见至税处，以宝石入比丘之袋中，其比丘不知而行，过税处后取之。其比丘生悔心乃至比丘！汝存何心乎？世尊！我不知也。比丘！不知者不犯也。
尔时，有持高贵宝石者至税处，假作有病，以己荷物给其比丘，如是，其人行过税处而言比丘曰：尊者！还我宝石，我非有病。汝何故而作此事耶？尔时，其人以此事言比丘。彼生悔心比丘！不知者不犯也。
尔时，一比丘与行商者长途同行。有人以饮食慰劳比丘，行至税处，以高贵之宝石托比丘，尊者！请将此宝石通过税处。如是，比丘将宝石通过税处。彼生悔心波罗夷。
尔时，一比丘将桎缚之野猪，以慈悲心而放之。彼生悔心乃至比丘！汝存何心乎？世尊！我以慈悲心也。比丘！以慈悲心者不犯也。
尔时，一比丘将桎缚之野猪，思：于所有主不见时。以盗心放之。彼生悔心波罗夷。
尔时，一比丘见桎缚之鹿，以慈悲心放之乃至被桎缚之鹿，思：于所有主发现前。以盗心放之乃至将被网之鱼，以慈悲心放之乃至被网之鱼，思：于所有主发现前。以盗心放之。彼生悔心波罗夷。
尔时，一比丘见车上物，思：由此取者波罗夷。故使车超过，转而取之。彼生悔心波罗夷。
尔时，一比丘见被鹰啄起之一肉片，取之，思：将还与所有主。所有主呵责比丘：汝非沙门！其比丘生悔心乃至比丘！无盗心者不犯也。
尔时，一比丘见被鹰啄起之一肉片，思：于所有主不见时。以盗心取之，所有主呵责其比丘：汝非沙门！彼生悔心波罗夷。
尔时，诸人结筏并放于阿致罗筏底河，筏之绳结断而木材散乱流去。诸比丘以为弃物而取上岸，所有主呵责诸比丘：汝等非沙门！彼等生悔心乃至诸比丘！作弃物想者不犯也。
尔时，诸人结筏并放于阿致罗筏底河，绳结断而木材散乱流去。诸比丘思：于所有主不见时。以盗心取上岸，所有主呵责诸比丘：汝等非沙门！彼等生悔心乃至诸比丘！汝等犯波罗夷。
尔时，一牧牛者将衣挂树上而去大便，一比丘以为弃物而取之。时，牧牛者呵责其比丘：汝非沙门！彼生悔心乃至比丘！弃物想者不犯也。
尔时，一比丘正渡河，有衣离洗衣者手而缠彼足，其比丘取之，思：还与所有主。所有主呵责其比丘：汝非沙门！彼生悔心乃至比丘！非盗心者不犯也。
尔时，一比丘正渡河，有衣离洗衣者手而缠彼足，其比丘思：于所有主不见之前。以盗心取之。所有主呵责其比丘：汝非沙门！彼生悔心波罗夷。
尔时，一比丘见酥瓶而饮一小量。彼生悔心乃至比丘！非波罗夷，乃突吉罗。
尔时，众多比丘约定吾等将欲取一物而去。一比丘取其物，彼等作如是言：我等非波罗夷，彼取其物之比丘犯波罗夷。以此事白世尊。诸比丘！汝等犯波罗夷。
尔时，众多比丘谋取一物后，分配之。彼等每人分配所得不满五摩沙迦，彼等曰：我等非波罗夷。以此事白世尊。诸比丘！汝等犯波罗夷。
尔时，一比丘于舍卫城饥馑之时，以盗心取商人一把米。彼生悔心波罗夷。
尔时，一比丘于舍卫城饥馑之时，以盗心取商人一把绿豆乃至一把蚕豆乃至一把胡麻。彼生悔心波罗夷。
尔时，于舍卫城安陀林有盗者杀牛，食其肉，藏其残肉而去。诸比丘以为弃物，取而食之。盗人呵责诸比丘：汝等非沙门！彼等生悔心乃至诸比丘！弃物想者不犯也。
尔时，舍卫城安陀林有盗人杀野猪弃物想者不犯也。
尔时，一比丘往茅草田，有已被刈之茅草值五摩沙迦，以盗心取之。彼生悔心波罗夷。
尔时，一比丘往茅草田，刈值五摩沙迦之茅草，以盗心取之。彼生悔心波罗夷。
尔时，诸客比丘分僧众之庵罗果而食。旧住比丘呵责彼等诸比丘：汝等非沙门！彼等生悔心，以此事白世尊。诸比丘！汝等存何心乎？世尊！我等思为客比丘食用。诸比丘！思为客比丘食用者不犯也。
尔时，客比丘分配僧众之阎浮果乃至僧众之面麭树果乃至僧众之芭那沙果乃至僧众之多罗果乃至僧众之甘蔗乃至僧众之瓜果而食之。旧住比丘诸比丘！思为客比丘食用者不犯也。
尔时，庵罗园之守护人给诸比丘庵罗果。诸比丘思：所有主为令彼等守护此庵罗果，非为令彼等给此而雇用彼等。而畏惧不取。以此事白世尊。诸比丘！守护人所给者不犯也。
尔时，阎浮园之守护人瓜果园之守护人，给诸比丘瓜果。诸比丘思：所有主诸比丘！守护人所给者不犯也。
尔时，一比丘思暂借僧众之木材而取之，以支持己房之壁。诸比丘呵责其比丘：汝非沙门！彼生悔心，以此事白世尊。比丘！汝存何心乎？世尊！我思暂借。比丘！以暂借想者不犯也。
尔时，一比丘以盗心取僧众之水乃至僧众之土乃至僧众之草堆，以盗心取之。彼生悔心波罗夷。
尔时，一比丘以盗心取僧众之卧床。彼生悔心波罗夷。
尔时，一比丘以盗心取僧众之椅子乃至僧众之褥枕门板窗扇梁。彼生悔心波罗夷。
尔时，诸比丘将一优婆塞于寺中用之坐卧具，而使用于他处。时，彼优婆塞讥嫌非难：诸大德！何以将他人使用之物用于他处耶？以此事白世尊。诸比丘！不可将他人使用之物用于他处，使用者突吉罗。
尔时，诸比丘移至布萨堂及集会堂亦疑惧坐卧具而坐于地，秽污身衣。以此事白世尊。诸比丘！暂移者，可！
尔时，瞻波城偷兰难陀比丘尼之弟子比丘尼，至偷兰难陀比丘尼之檀越家，言：师冀望饮用三辛粥。而令作之，持归而自食用。其师知之，呵责彼弟子比丘尼：汝非沙门！彼尼生悔心，如是，彼尼以此事告诸比丘尼，诸比丘尼以此事语诸比丘，诸比丘以此事白世尊。诸比丘！非波罗夷，故意妄语故，波逸提。
尔时，于王舍城，偷兰难陀比丘尼之弟子比丘尼，至偷兰难陀比丘尼之檀越家，言：师冀望食用蜜丸。而令作之，自食用。其比丘尼知之故意妄语故，波逸提。
尔时，于毗舍离长老阿酬之檀越居士有二儿，即子与侄。时，其居士病如是言长老阿酬曰：尊者！请向此二儿中信仰深者，示其藏财宝之处。时，其居士之侄信仰深厚，如是，长老阿酬教示其处与侄儿，其侄儿依其财产而立家，又行布施。
尔时，居士子如是言长老阿难：大德阿难！谁是父之继承者，是子还是侄乎？贤者！子为父之继承者。大德！彼尊者阿酬，以我财产指示我堂兄弟。贤者！长老阿酬非沙门也。尔时，长老阿酬言长老阿难曰：友！阿难！让我判定之。
尔时，长老优波离乃长老阿酬之党，长老优波离如是言长老阿难：友！阿难！若彼由所有主言：此宝处示某者。而彼示之有何罪乎？大德！无何罪，乃至突吉罗亦不犯也。友！此长老阿酬因所有主言：此宝处示某者。而彼示之。友！长老阿酬不犯也。
尔时，于波罗奈，长老毕陵伽婆蹉之檀越苦恼两儿被盗贼夺走。其时，长老毕陵伽婆蹉以神通力带来其两儿置于阁楼上，诸人见其两儿，知大德毕陵伽婆蹉有神通力而深信长老毕陵伽婆蹉。诸比丘讥嫌非难：何以长老毕陵伽婆蹉带回被贼所夺之两儿？以此事白世尊。诸比丘！神通者于神通力之境地者不犯也。
尔时，有班陀伽和伽毗罗二比丘是朋友，一住于村落，一住于憍赏弥。其比丘由村落往憍赏弥途中，于渡河时有野猪之脂肉块离屠猪者之手而缠其足，其比丘取之，思：还与所有主。所有主呵责其比丘：汝非沙门！一牧牛女见彼上岸而作是言：来！尊者！行不净法。其比丘思：我已非沙门。遂与彼女行不净法。至憍赏弥，以此事语诸比丘，诸比丘以此事白世尊。诸比丘！于不与取者不犯也，而行不净法者波罗夷。
尔时，于沙竭，长老陀如毗伽之同住比丘，因盗商人之头巾，而被忧愁所困。然后，如是言长老陀如毗伽：大德！我非沙门，当出去。友！汝曾有何为乎？彼语其事。持来头巾估价之，不值五摩沙迦。友！汝非波罗夷。而为他说法。其比丘甚欢喜。
尔时，佛世尊在毗舍离大林中之重阁讲堂。尔时，世尊为诸比丘以种种方便说不净法，叹不净，赞不净观，反复教示，赞叹入不净三昧。如是，世尊告诸比丘：诸比丘！我欲静坐半月，除送食者，谁皆不得来我处！诺！世尊！诸比丘应诺世尊，除送食者，谁皆不得至世尊之住处。
诸比丘因世尊以种种方便说不净法，叹不净，赞不净观，反复教示，赞叹入不净三昧，彼等专念住于诸身分之无利益观、不净观行，彼等惭羞、困恼、厌恶己身，恰如善好严饰之少年男女，头已洗净，而以死蛇、死狗或死人缠系其颈，则惭羞、困恼、厌恶。如是，诸比丘惭羞、困恼、厌恶己身，以自断其命或互断其命，又至鹿杖沙门处而作是言：善哉！好友！汝断我等之命，此衣钵当归于汝。如是，鹿杖沙门为衣钵，多断比丘之命，持染血之刀至婆裘摩河。时，鹿杖沙门边洗其血刀，边如是生疑悔：我真实无利无益，我真实有恶利而无益利，我多作无功德行，我夺去甚多持戒有德之比丘命。
尔时，一魔神履于水面而来，言鹿杖沙门曰：善哉！善哉！善男子！汝有利益，有善利。善男子！汝多作功德行，未度者汝与度之。其时，鹿杖沙门思：据云，我实有利益，我有善利。据云，我多作功德行，未度者我与度之。故再持利刀，由寺至寺，由房至房，作如是言：谁未度者，我与度之。因此，诸比丘中之未离欲者，于是时心中惊惶恐怖，身毛皆竖。然而，诸比丘中之离欲者，于是时心无恐怖惊惶，泰然身毛不竖。如是，鹿杖沙门于一日夺一比丘之命，一日夺二比丘之命，一日夺三比丘之命，一日夺四比丘之命，一日夺五比丘之命，夺十比丘之命，夺二十比丘之命，夺三十比丘之命，夺四十比丘之命，夺五十比丘之命，于一日夺六十比丘之命。
尔时，世尊过半月从静坐而起，告长老阿难曰：阿难！何以僧众如是之少？世尊！实世尊为诸比丘以种种方便说不净法，叹不净，赞不净观，反复教示，赞叹入不净三昧。世尊！彼诸比丘思：世尊以种种方便说不净法，叹不净，赞不净观，反复教示，赞叹入不净三昧。彼等一心住于诸身分之无利益观、不净观行，彼等惭羞、困恼、厌恶己身，恰如善好严饰之少年男女，头已洗净，而以死蛇、死狗或死人缠系其颈，则惭羞、困恼、厌恶。如是，诸比丘惭羞、困恼、厌恶己身，以自断其命或互断其命，又至鹿杖沙门处而作是言：善哉！好友！汝断我等之命，此衣钵当归于汝。如是，鹿杖沙门为衣钵，多断比丘之命，持染血之刀至婆裘摩河。时，鹿杖沙门边洗其血刀，边如是生疑悔，我真实无利无益，我真实有恶利而无益利，我多作无功德行，我夺去甚多持戒有德之比丘命。
尔时，一魔神履于水面而来，言鹿杖沙门曰：善哉！善哉！善男子！汝有利益，有善利。善男子！汝多作功德行，未度者汝与度之。其时，鹿杖沙门思：据云，我实有利益，我有善利。据云，我多作功德行，未度者我与度之。故再持利刀，由寺至寺，由房至房，作如是言：谁未度者，我与度之。因此，诸比丘中之未离欲者，于是时心中惊惶恐怖，身毛皆竖。然而，诸比丘中之离欲者，于是时心无恐怖惊惶，泰然身毛不竖。世尊！如是，鹿杖沙门于一日夺一比丘之命，乃至一日夺六十比丘之命。愿世尊演说其他之方便，此比丘僧可得如此修行安住于其余观法。然！阿难！将住毗舍离附近之诸比丘皆集于讲堂！诺！世尊！长老阿难应诺，将住毗舍离附近之诸比丘皆集于讲堂。阿难至世尊处，白是言：世尊！比丘僧已集。世尊！若然时宜，即请说法。时，世尊至讲堂，坐于已设之座位。世尊坐已，言诸比丘曰：
诸比丘！若屡屡精进修此入出息念定，住于最胜寂静、纯粹安乐者，立即能使已生起之恶不善法灭尽而寂静。诸比丘！譬如于夏季末月扬起之尘埃，若非时之大雨，立即灭尽之。如是，诸比丘！若屡屡精进修入出息念定，住于最胜寂静、纯粹安乐者，立即能使已生起之恶不善法灭尽而寂静。
诸比丘！如何精进修入出息念定，如何屡屡修习，住于最胜寂静、纯粹安乐之境，立即能使已生起之恶不善法灭尽而寂静乎？诸比丘！于此，比丘或至阿兰若、或至树下、或赴空屋，结踟直身而坐，使正念现前，彼正念出息，正念入息；正长出息而知我长出息，正长入息而知我长入息；或正短出息而知我短出息，或短入息而知我短入息。修以全身感受我出息，修以全身感受我入息；修身行镇静而我出息，修身行镇静而我入息；修喜感受我出息我入息；修以乐感受我出息我入息；修心行感受我出息我入息；修以心行镇静我出息我入息；修心感受我出息我入息；修喜悦心乃至等持心乃至解脱心乃至无常观乃至离欲观乃至灭观乃至舍遣观我出息我入息。诸比丘！如是精进修入出息念定，如是屡屡修习，住于最胜寂静、纯粹安乐之境，立即能使已生起之恶不善法灭尽而寂静。
时，世尊以是因缘集比丘僧而问诸比丘曰：诸比丘！据云诸比丘自断其命或又互断其命，又至鹿杖沙门处而作是言：善哉！好友！请断我等之命，此衣钵当归于汝。是实否？世尊！实然！佛世尊呵责：诸比丘！此诸比丘非相应法、非随顺行、非威仪、非沙门行、非清净行、非所当为。诸比丘！何以诸比丘自断言：衣钵当归于汝。耶？诸比丘！此乃非令未信者生信乃至诸比丘！汝等当如是诵此学处任何比丘，若故意断人体之生命，或因此而求持杀具者，此亦波罗夷不共住。
如是，世尊为诸比丘制立学处。
尔时，一优婆塞生病，彼夫人端正美丽。六群比丘爱慕其妇。时，六群比丘如是思惟：若优婆塞活，我等不得其妇。我等往向优婆塞赞叹死之美。如是，六群比丘至彼优婆塞处。至已，言优婆塞曰：优婆塞！实如是，汝行善行德、行守护怖畏者；不行恶、不行贪、不犯罪；汝已行善，汝不行恶。此恶苦之生对汝有何益？汝实死胜于生。汝由此世死，身坏命终后，当生于善趣天界，汝可享受此天上五欲之乐。
尔时，其优婆塞言：诸大德真实之言，我实行善行德、行守护怖畏者；我不行恶、不行贪、不犯罪；我行善，我不行恶。此恶苦之生对我何益？我之死胜于生，我由此世死，身坏命终后，当生善趣天界，我可享受天上五欲之乐。彼唯食不良之软食、不适宜之硬食，尝不良之味，饮不良之物，为是而患重病，彼因患病而死。
彼妇讥嫌非难：此等沙门释子，不知耻、不持戒、打妄语。此等释子，实自言己是：法行者、寂静行者、梵行者、实语者、持戒者、善法行者。然彼等无沙门行、无梵行，彼等破沙门行、破梵行。如何彼等有沙门行、有梵行耶？彼等离沙门行、离梵行。彼等对我夫赞叹死之美，我夫因彼等而死也。其他诸人亦讥嫌非难：彼等离梵行，彼等对优婆塞赞叹死之美，优婆塞因彼等而死。
诸比丘闻众人之讥嫌非难。诸比丘中少欲知足者讥嫌非难：何以六群比丘，为优婆塞赞叹死之美乎？如是，诸比丘以此事白世尊乃至诸比丘！汝等实为优婆塞赞叹死之美乎？实然！世尊！世尊呵责：愚人！此非相应法、非随顺行、非威仪、非沙门行、非清净行、非所当为。愚人！汝等何以向优婆塞赞叹死之美乎？愚人！此非令未信者生信乃至诸比丘！汝等当如是诵此学处任何比丘，若故意夺人体之生命，或因此而求持杀具者、或赞叹死之美、或以死劝导，云：咄！男子！此恶苦之生，于汝何益？汝死胜于生。如是心意，如是决心，以种种方便赞叹死之美，以死劝导者，此亦波罗夷不共住。
任何者，无论何者亦乃至。
比丘者，乃至于此处所谓比丘之意。
故意者，是认识、确知而存心违犯。
夺生命者，断绝命根，破坏生命之继续。
人体者，于母胎由初心生起、初识现起乃至死，此间之物名为人体。
因此而求持杀具者，谓求持剑、铁枪、投枪、木槌、石、刀、绳者。
赞叹死之美者，指示生命之过患，对死之赞美。
以死劝导者，或言：持刀！或言：饮毒！或言：以绳绞死。
咄！男子！者，此是呼叫之语。
此恶苦之生，于汝何益者，生实是恶。执取富者之生，贫者之生即恶；执取荣者之生，穷者之生即恶；执取天人之生，人间之生即恶。对于手被斩者、足被斩者、手足被斩者、耳被割、鼻被割、耳鼻被割者而言，生活是困苦。由此恶苦之生而劝说：于汝，死胜于生。
如是心意者，于心之思死，亦即意之思也，意之思亦即心之思也。
如是决心者，想死、思念死、冀望死也。
以种种方便者，依种种之行相。
赞叹死之美者，示生之过患，赞死之美，言：汝于此世死，身坏命终后，当生善趣天界，享受天上五欲之乐。
以死劝导者，言：汝持刀！或汝服毒！或汝以绳绞死！或言：汝投池、渊、深坑！
此亦者，据前之谓。
波罗夷者，恰如大石破为二分，无有再合之可能。如是，比丘故意夺人体之生命者，非沙门、非释子，是故言波罗夷。
不共住者，共住是同一羯磨、同一说戒而共同修学者，名为共住。不与彼共同，是故言不共住。
自杀、教杀、使杀、重使杀、展转使杀、来往使杀。
不独独想、独不独想、不独不独想、独独想。
身赞叹、语赞叹、身语赞叹、使赞叹、书赞叹。
坑陷、倚发、安杀具、药、色持现、声持现、香持现、味持现、触持现、法持现、说示、教示、指示、现相。
自杀者，是依自身或自身所持物，或自身投掷而杀。
教杀者，执取杀具而命令：如此射！如此打！如此杀！
使杀者，一比丘令他比丘：杀某甲！者突吉罗，其比丘想是彼而杀者，两者波罗夷。一比丘令他比丘：杀某甲！者突吉罗，其比丘想彼而杀其他者，令者不犯，杀者波罗夷。一比丘令他比丘其比丘想其他而杀彼者，两者波罗夷。一比丘令他比丘其比丘想其他而杀其他者，令者不犯，杀者波罗夷。
重使杀者，甲比丘令某乙比丘：语某丙比丘，令某丙比丘语某丁比丘：令某某杀某某者。甲比丘突吉罗。某乙比丘告某丙比丘者突吉罗。杀者应诺，命令者甲比丘偷兰遮，彼某某杀者杀彼某某者，诸比丘皆波罗夷。
展转使杀者，甲比丘命乙比丘：语丙比丘，令丙比丘命某某丁比丘言：令某某杀某某。甲比丘突吉罗。乙比丘命杀他者突吉罗。杀者应诺突吉罗。彼若杀其他人，原命令者甲比丘不犯，第二命令者乙比丘及杀者波罗夷。
往来使杀者，一比丘令他比丘：杀某甲！者突吉罗。彼往而复归，言：我不能杀彼。彼再令：在可能时杀彼！突吉罗。彼杀其人者，两者波罗夷。
一比丘令他比丘：杀某甲！者突吉罗。彼令已，生悔心，而不言：勿杀！彼杀其人者，两者波罗夷。
一比丘令他比丘：杀某甲！者突吉罗。彼令已，生悔心，并言：不可杀！彼想：汝已令我。而杀其人者，令者不犯，杀者波罗夷。
一比丘令他比丘彼令已而生悔心，并言：不可杀！彼答：诺！而止者，两者不犯也。
不单独而有单独想者，言：咄！某甲应被杀！者突吉罗。
单独而无单独想者，言：咄！某甲应被杀！者突吉罗。
不单独而无单独想者，言：咄！某甲应被杀！者突吉罗。
单独而有单独想者，言：咄！某甲应被杀！者突吉罗。
身赞叹者，以身示相而言：如是死者，得财、得名誉、至善趣。者突吉罗。依彼之赞叹而言：我当死。而生苦受则偷兰遮，死则波罗夷。
语赞叹者，以语言：如是死者若死则波罗夷。
身语赞叹者，以身示相又以语言：如是死者若死则波罗夷。
使赞叹者，令使者将言教传述：如是死者，得财、得名誉、至善趣。者突吉罗。闻使者所述言教而思：我当死。而生苦受则偷兰遮，死则波罗夷。
书赞叹者，作书叙述：如是死者，得财、得名誉、至善趣。每书之者突吉罗。见书而思：我当死。而生苦受则偷兰遮，死则波罗夷。
陷坑者，指定某人而言：彼陷落当死。而掘坑者突吉罗，人陷于其中则突吉罗。陷而生苦受则偷兰遮，死则波罗夷。不指定某人而言：何人陷落当死。而掘坑者突吉罗，人陷于其中则突吉罗。陷而生苦受则偷兰遮，死则波罗夷。若夜叉、鬼、畜生之人形陷其中则突吉罗，陷而生苦受则突吉罗，死则偷兰遮。畜生陷入则突吉罗，陷而生苦受则突吉罗，死则波逸提。
倚发者，置刀于倚处，或涂毒，或作薄弱处，或设坑、渊、悬崖而言：陷于此，当死！则突吉罗。若由刀、毒或陷落而生苦受则偷兰遮，死则波罗夷。
安杀具者，设置剑或铁枪、掷枪、木棍、石、刀、毒、绳而言：彼当因此而死。则突吉罗。因是思：我当死。而生苦受则偷兰遮，死则波罗夷。
药者，给与熟酥、生酥、油、蜜、砂糖而思：食此当死。则突吉罗。食之而生苦受则偷兰遮，死则波罗夷。
色持现者，持来使人恐怖不快之色，思：见此，将惊怖而死。则突吉罗。见之而惊则偷兰遮，死则波罗夷。持来快适之色，思：见此，得不到，渴望而死。则突吉罗，见之因得不到而渴望则偷兰遮，死则波罗夷。
声持现者，作出使人恐怖不快之声，思：闻此当惊怖而死。则突吉罗。闻之而惊怖则偷兰遮，死则波罗夷。作出快适可爱而夺人心之声，思：闻之，因得不到，当渴望而死。则突吉罗。闻之因得不到而渴望则偷兰遮，死则波罗夷。
香持现者，持来不快、厌恶之香，思：嗅此，将厌恶至极而死。则突吉罗。嗅之因厌恶至极而生苦受则偷兰遮，死则波罗夷。持来快适之味，思：嗅此，因得不到，将渴望而死。则突者罗。嗅之因得不到而渴望则偷兰遮，死则波罗夷。
味持现者，持来不快、厌恶之味，思：尝此味，将厌恶至极而死。则突吉罗。尝之因厌恶至极而生苦受则偷兰遮，死则波罗夷。持来快适之味，思：尝此，因得不到，当渴望而死。则突吉罗。尝之因得不到而渴望则偷兰遮，死则波罗夷。
触持现者，持来不快之触、苦触、粗硬之触，思：触此当死。则突吉罗。触此而生苦受则偷兰遮，死则波罗夷。持来柔软快适之触，思：触此，因得不到，渴望而死。则突吉罗。触之因得不到而渴望则偷兰遮，死则波罗夷。
法持现者，对当堕地狱者说地狱事，思：闻此当死。则突吉罗。闻之而生恐怖则偷兰遮，死则波罗夷。对行善法者说天事，思：闻此，当期望而死。则突吉罗。闻之而渴望：我当死。而生苦受则偷兰遮，死则波罗夷。
说示者，被问而言：汝应如是死。如是死者，彼当得财、得名誉、或至天处。则突吉罗，依其示说，思：我当死。而生苦受则偷兰遮，死则波罗夷。
教示者，无问而言：汝应如是死。如是死者，彼当得财、得名誉、至天处。则突吉罗。依其教示，思：我当死。而生苦受则偷兰遮，死则波罗夷。
指示者，指定于午前或午后，或夜或昼，而命令：依此指定，汝当夺彼命！则突吉罗。依此指定而夺彼命，两者俱波罗夷。于此指定之前或后夺彼命，则指示者不犯也，杀者波罗夷。
现相者，作相示，言：我以手覆眼、举眉或仰头，依其相示，汝夺彼命。则突吉罗。依其相示而夺彼命，两者俱波罗夷。于其示相之前或后，夺彼命者，示相者不犯也，杀者波罗夷。
无知者、无识者、无杀意者，痴狂者、最初之犯行者，不犯也。
赞叹、坐床、杵与臼、年老出家、充塞、第一味、试、毒。
言营造有三事、言砖瓦有三事、斧、梁、瞭望台、下、坠、投。
由热、鼻、摩、浴、涂油、起、倒、饮食而死。
情夫之胎儿、并妇、杀母子、两者不死、压挤、热、无儿女、有儿女。
胳肢、制裁、鬼、送恶夜叉、想彼、击、天及说地狱。
言阿罗毗之木有三事、续言丛林有三事、勿苦、非汝言、达伽、斯维罗。
尔时，一比丘患病，诸比丘愍之而赞叹死之美，其比丘死。彼等心生悔恨，思：我等岂非犯波罗夷乎？时，诸比丘以此事白世尊。世尊言：诸比丘！汝等犯波罗夷。
尔时，一乞食比丘坐于床上以布覆盖幼儿之上而压死之。彼心生悔恨乃至比丘！汝非犯波罗夷。然，诸比丘！不检视床座不可坐，坐者突吉罗。
尔时，一比丘于室内之食堂，被指示取立于一边之杵为座，乃取其一杵，其次之杵倒下坠于幼儿头上，幼儿死矣。彼心生悔恨乃至比丘！汝存何心乎？世尊！我非故意也。比丘！非故意者不犯也。
尔时，一比丘于室内之食堂，被指示以臼为座，走近而转之，压死一幼儿。彼心生悔恨乃至比丘！非故意者不犯也。
尔时，有父子出家之比丘。告食时，子言其父：往！大德！僧在等汝。而捉其背后推之，彼倒地而死。其子心生悔恨乃至比丘！汝存何心乎？世尊！我无欲求其死。比丘！无欲求其死者不犯也。
尔时，有父子出家之比丘，告食时，子言其父：往！大德！僧在等汝。欲求其死而捉其背后推之，彼倒地而死。彼心生悔恨波罗夷。
尔时，有父子出家之比丘，告食时，子言其父：往！大德！僧在等汝。欲求其死而捉其背后推之，彼倒而不死乃至比丘！非波罗夷，乃偷兰遮。
尔时，一比丘正食时，肉塞咽喉，他比丘打其颈，血与肉共落，其比丘死。彼心生悔恨乃至比丘！无杀意者不犯也。
尔时，一比丘正食时，肉塞咽喉，他比丘以杀意打其颈乃至波罗夷。
尔时，一比丘正食时，肉塞咽喉，他比丘以杀意乃至其比丘不死乃至非波罗夷，乃偷兰遮。
尔时，一乞食比丘，得有放毒之团食而持归，当作第一味施与诸比丘，其诸比丘死。彼心生悔恨乃至比丘！汝存何心乎？世尊！我不知也。比丘！不知者不犯也。
尔时，一比丘以试验之意，与他比丘毒，其比丘死。彼心生悔恨乃至比丘！汝存何心乎？世尊！我以试意。比丘！非波罗夷，乃偷兰遮。
尔时，阿罗毗邑诸比丘造寺之基。一比丘在下举石，在上之比丘不善取，致使石坠于在下比丘头上，比丘死。彼心生悔恨乃至比丘！非故意者不犯也。
尔时，阿罗毗邑诸比丘造作寺宅。一比丘在下举石，在上之比丘以杀意，落石于在下比丘头上，比丘死乃至其比丘不死。彼心生悔恨乃至比丘！非波罗夷，乃偷兰遮。
尔时，阿罗毗邑诸比丘正起造精舍之墙。一比丘在下举砖瓦，在上之比丘不善接，砖瓦落于在下比丘头上，比丘死。彼心生悔恨乃至比丘！非故意者不犯也。
尔时，阿罗毗邑诸比丘乃至在上比丘以杀意，落砖瓦于在下比丘头上，比丘死乃至其比丘不死。彼心生悔恨乃至比丘！非波罗夷，乃偷兰遮。
尔时，阿罗毗邑诸比丘作修治。一比丘在下举斧，在上比丘不善接，斧坠于在下比丘头上，比丘死。彼生悔恨乃至比丘！非故意者不犯也。
尔时，阿罗毗邑诸比丘在上之比丘以杀意，将斧掷于在下比丘头上，比丘死其比丘不死偷兰遮。
尔时，阿罗毗邑诸比丘正修屋。一比丘在下举梁，在上比丘不善接梁三事如上偷兰遮。
尔时，阿罗毗邑诸比丘正修屋，于建物之高处筑瞭望台。一比丘言他比丘曰：友！汝立于此结缚。其比丘立此结缚时，坠落而死。彼心生悔恨乃至比丘！汝存何心乎？世尊！我非杀意。比丘！非杀意者不犯也。
尔时，阿罗毗邑诸比丘正修屋，筑瞭望台。一比丘以杀意言他比丘曰：汝立于此结缚。其比丘立此结缚时，坠落而死乃至坠落不死。彼心生悔恨乃至比丘！非波罗夷，乃偷兰遮。
尔时，一比丘覆盖精舍屋顶已，将欲下。一比丘言其比丘曰：友！由此下！其比丘由此下，坠落而死。彼心生悔恨比丘！非杀意者不犯也。
尔时，一比丘盖精舍已，将下。一比丘以杀意言其比丘曰：友！由此下！其比丘由此下，坠落而死乃至坠而不死。彼心生悔恨乃至比丘！非波罗夷，乃偷兰遮。
尔时，一比丘忧愁心碎，登耆阇崛山，于悬崖投身时，压死一造笼师。其心生悔恨乃至比丘！非波罗夷。然，诸比丘！不可自投身，若投者突吉罗。
尔时，六群比丘登耆阇崛山嬉戏而投石，压死一牧牛者。彼等心生悔恨乃至诸比丘！非波罗夷。然，诸比丘！不可嬉戏而投石，若投者突吉罗。
尔时，一比丘患病，诸比丘令热之，而比丘死。彼等心生悔恨乃至诸比丘！非杀意者不犯也。
尔时，一比丘病，诸比丘以杀意令热之，而比丘死乃至其比丘不死。彼等心生悔恨乃至诸比丘！非波罗夷，乃偷兰遮。
尔时，一比丘中暑，诸比丘施以鼻腔治疗法，而比丘死。彼等心生悔恨乃至诸比丘！非杀意者不犯也。
尔时，一比丘中暑，诸比丘以杀意施以鼻腔治疗法，而比丘死乃至其比丘不死。彼等心生悔恨乃至诸比丘！非波罗夷，乃偷兰遮。
尔时，一比丘病，诸比丘为其按摩，而比丘死如上三事偷兰遮。
尔时，一比丘病，诸比丘令其沐浴，而比丘死偷兰遮。
尔时，一比丘病，诸比丘以油涂之，而比丘死偷兰遮。
尔时，一比丘病，诸比丘扶起之，而比丘死偷兰遮。
尔时，一比丘病，诸比丘令倒之，而比丘死偷兰遮。
尔时，一比丘病，诸比丘给与食物给与饮物，而比丘死偷兰遮。
尔时，有一妇，其夫远行，与情夫通而有孕。其妇如是对其世交之比丘言：大德！请为我堕胎。善！妹！即为其妇堕胎，而胎儿死。彼心生悔恨乃至比丘！汝波罗夷。
尔时，一男子有二妇，一者无儿女，另者有儿女。无儿女者如是对其世交之比丘言：大德！若彼妇生产，一切家产主权为彼妇所有。大德！请为其妇堕胎。善！妹！为其堕胎，胎儿死而母不死。彼心生悔恨波罗夷。
尔时，一男子有二妇为之堕胎，母死而胎儿不死。彼心生悔恨乃至比丘！非波罗夷，偷兰遮。
尔时，一男子有二妇为之堕胎，母儿均死乃至均不死。彼心生悔恨乃至比丘！非波罗夷，乃偷兰遮。
尔时，一妊妇如是言其世交之比丘：大德！请为我堕胎。然！大姊！压挤之！彼妇压挤而堕胎儿。彼心生悔恨波罗夷。
尔时，一妊妇然！大姊！热之。其妇热之而堕胎儿。彼心生悔恨波罗夷。
尔时，一无儿之妇，如是对其世交之比丘言：大德！请与我妊娠药。善！大姊！以妊娠药与其妇，其妇死。彼心生悔恨乃至比丘！非波罗夷，突吉罗。
尔时，一有儿之妇，如是对世交之比丘言：大德！请与我避孕药。善！突吉罗。
尔时，六群比丘对十七群比丘之一人，以指胳肢而令笑，其比丘不安，气绝而死。其比丘等心生悔恨乃至诸比丘！非波罗夷。
尔时，十七群比丘思：我等当制裁六群比丘。推倒坐其上而杀之。彼等心生悔恨乃至诸比丘！非波罗夷。
尔时，专门咒除鬼害之一比丘，断夜叉鬼之命。彼心生悔恨乃至比丘！非波罗夷，乃偷兰遮。
尔时，一比丘送他比丘于恶夜叉之舍，夜叉夺其比丘命。彼心生悔恨乃至比丘！非杀意者不犯也。
尔时，一比丘以杀意送他比丘至恶夜叉之舍，夜叉夺其命乃至夜叉不夺其比丘命。彼心生悔恨乃至比丘！非波罗夷，是偷兰遮。
尔时，一比丘送他比丘至猛兽险处恶贼险处。猛兽恶贼夺比丘命。彼心生悔恨三事与前同偷兰遮。
尔时，一比丘想彼而夺彼命乃至想彼而夺他命乃至想他而夺彼命乃至想他而夺他命。彼心生悔恨波罗夷。
尔时，一比丘被非人附身。他比丘击其比丘，其比丘死。彼心生悔恨乃至比丘！非杀意者不犯也。
尔时，一比丘被非人附身。他比丘以杀意击其比丘，其比丘死乃至比丘！非波罗夷，是偷兰遮。
尔时，一比丘对善法行者说天事，彼信乐而死。彼比丘心生悔恨乃至比丘！非杀意者不犯也。
尔时，一比丘以杀意对善法行者说天事，彼信乐而死乃至彼信乐而不死。其比丘心生悔恨乃至比丘！非波罗夷，是偷兰遮。
尔时，一比丘对应堕地狱者说地狱事，彼惊怖而死与上三事同偷兰遮。
尔时，阿罗毗邑之诸比丘，为修葺而伐木。一比丘如是言他比丘曰：友！立此伐之。彼立其处伐木，而被木压死三事偷兰遮。
尔时，六群比丘于丛林放火，烧死数人三事偷兰遮。
尔时，一比丘行至刑场，对执刑者如是言：贤者！勿使彼苦，一击杀之。善！大德！而一击夺命。彼心生悔恨比丘！汝犯波罗夷。
尔时，一比丘行至刑场，对执刑者如是言：贤者！勿使彼苦，一击杀之。执刑者曰：我不依汝言而作。而夺罪人之命。彼心生悔恨乃至比丘！非波罗夷，是突吉罗。
尔时，一男子因罪被断手足，于亲戚家为亲戚所围绕。一比丘如是语诸人曰：贤者！汝等欲彼死乎？然！大德！我等愿之。若是，令彼饮酪浆。遂令彼饮酪浆而致死。其比丘心生悔恨乃至比丘！汝犯波罗夷。
尔时，一男子手足被断，于亲戚家为亲戚所围绕。一比丘尼如是语诸人曰：贤者！汝等欲彼死乎？然！大德！我等欲之。然，即令彼饮加盐之酸粥。遂令彼饮加盐之酸粥而致死。其比丘尼心生悔恨。时，比丘尼以此事告诸比丘尼，诸比丘尼语诸比丘，诸比丘以此事白世尊。世尊曰：诸比丘！其比丘尼犯波罗夷。
尔时，佛世尊在毗舍离大林重阁讲堂。其时，众多相识、亲友比丘等于婆裘河畔结夏安居。时，跋耆地方饥馑难以生活，以致白骨狼籍，谷物因病菌，叶茎干枯如箸，依赖残食，生存非易。
其时，诸比丘曰：今跋耆饥馑难以生活，以致白骨狼籍，谷物因病菌，叶茎干枯如箸，依赖残食，生存非易。我等由何方便，和合一致，无斗诤，安稳度过雨安居，亦无饮食之苦耶？有部分比丘作如是言：友！我等为诸居士作事，如是，彼等当想施与我等，如是，我等和合一致，无斗诤，安稳度过雨安居，无饮食之苦。或有部分比丘作如是言：止！友！何用为诸居士作事？为诸居士运送音信，于是，彼等当想施与。如是，我等和合一致，无斗诤，安稳度过雨安居，无饮食之苦。或有部分比丘作如是言：止！友！何用为诸居士作事、为诸居士作使者？然，友！我等对诸居士互相赞叹上人法：其比丘是得初禅者，其比丘是得第二禅者，其比丘是得第三禅者，其比丘是得第四禅者，其比丘是得预流果，其比丘是得一来果，其比丘是得不还果，其比丘是得阿罗汉果，其比丘是得三明，其比丘是得六神通。于是，彼等当想施与我等。如是，我等和合一致，无斗诤，安稳度过雨安居，无饮食之苦。友！于诸居士，互相赞叹上人法，乃最胜之策。于是，诸比丘于诸居士前互相赞叹上人法：其比丘是得初禅者乃至其比丘是得六神通。
时，其诸人以为：我等实有善利，我等实有功德，如是诸比丘为我等入安居。如是之诸比丘是持戒者、善法行者，未曾有如是之比丘，为我等入安居。于是，彼等不自食其瞰食，不供父母、不与子女、不与家婢、不与友人、不与同族亲戚，而将其食物施与诸比丘。彼等不自食嚼食、味食、饮物，不供父母、不与子女、不与家婢、不与友人、不与同族亲戚，而将具食物施与诸比丘。如是，诸比丘有美貌，诸根肥大，容貌光泽，充满喜悦。
安居竟，往见世尊，乃诸比丘之常法。时，诸比丘安居三月竟，收摄坐卧处，持衣钵往毗舍离。渐行至毗舍离重阁讲堂，至世尊处。至已，敬礼世尊而坐一面。其时，在毗舍离安居竟之比丘等，因饥渴所迫，形体枯瘦，容貌憔悴，筋脉悉现。然，婆裘河边之诸比丘有美貌，诸根肥大，容貌光泽，充满喜悦。与客比丘相互亲切致意，乃诸佛之常法。其时，世尊问婆裘河边之诸比丘曰：诸比丘！诸事堪忍否？足食否？和合一致，无斗诤，安稳度过雨安居，无饮食之苦耶？世尊！我等诸事堪忍，足食，和合一致，无斗诤，安稳度过雨安居，无饮食之苦。
如来知而问，亦知而不问乃至以此二因缘故，佛世尊问诸比丘，为说法，或为声闻弟子制立学处。其时，世尊如是问婆裘河边之诸比丘曰：诸比丘！汝等如何和合一致，无斗诤，安稳度过雨安居，无饮食之苦耶？于是，诸比丘以是因缘白世尊。诸比丘！汝等实有上人法否？无有，世尊！佛世尊呵责：愚人！此非相应法、非随顺行、非威仪、非沙门行、非清净行、非所当为。愚人！汝等何以为口腹故，于诸居士前，互相赞叹上人法耶？愚人！汝等宁以锐利牛刀割腹，亦勿为口腹而对诸居士互相赞叹上人法。所以者何？愚人！确实因彼而至饿死或受如死之苦，然于身坏命终后，不生于恶处、恶趣、恶生、地狱。然，愚人！以是故，身坏命终后，当生恶处、恶趣、恶生、地狱。愚人！此非令未信者生信乃至。呵责已、说法已，语诸比丘曰：
诸比丘！世间有此五种大贼存在。何等为五？诸比丘！此世上有一类大贼，如是思惟：我实被或百、或千徒众所围绕，当徘徊于村落、街市、王都，要杀、令杀，要切、令切，要烧、令烧。彼于其后，被或百、或千徒众所围绕，徘徊于村落、街市、王都，要杀、令杀，要切、令切，要烧、令烧。如是，诸比丘！此有一类恶比丘作如是思惟：我实被或百、或千徒众所围绕，当游行于村落、街市、王都，受尊敬归依信仰，成为诸居士及出家者之衣服、饮食、房舍、病资具药物等之受者。彼于其后，被或百、或千徒众所围绕，游行于村落、街市、王都，受尊敬归依信仰，成为诸居士及出家者之衣服、饮食、房舍、病资具药物等之受者。诸比丘！此乃存在于世间之第一大贼。
诸比丘！此又有一类恶比丘于学得如来所教之法与律后，以为己有。诸比丘！此乃存在于世间之第二大贼。
诸比丘！此又有一类恶比丘，以无根非梵行，诽谤清净梵行者之修圆满清净梵行。诸比丘！此乃存在于世间之第三大贼。
诸比丘！此又有一类恶比丘，以僧众之重物、重资具，如园林、园林地、精舍、精舍地、卧床、座床、褥、枕、铜瓶、铜瓮、铜壶、铜花瓶、剃刀、斧、锄、锹、锯、蔓草、竹、文若草、婆婆草、草、土、木制具、陶磁器等，以此等物摄取诸居士。诸比丘！此乃存在于世间之第四大贼。
诸比丘！于此世界天界、魔界、梵天界及沙门、婆罗门、天人众中，此最大之贼，即是说空无之上人法者。所以者何？诸比丘！以盗心食国家施与之食故。未有言有者一如诈欺师以诈而得食彼亦以盗得外着袈裟衣而不制恶法恶者依恶业随业生地狱于其恶不制而食国施食如火热铁丸食之犹胜彼如是，世尊以种种方便，呵责婆裘河边诸比丘难扶养、难教养乃至诸比丘！汝等当如是诵此学处任何比丘，未证知，而认为己有上人法，宣说己已得具足正智正见，而如是言：我如是知，如是见。彼于其后，或被追问、或不被追问，冀望清净其罪，而如是言：友！我不知而言如是知，不见而言见，言虚诳妄语。此亦波罗夷不共住。
如是，世尊为诸比丘制立学处。
尔时，众多比丘，未见以为见、未到以为到、未达以为达、未证以为证，因增上慢而对他人说。其后，彼等之心转向贪、转向瞋、又转向痴。彼等心生后悔而思：世尊已制立学处，然，我等未见以为见因增上慢而向他人说，我等岂非犯波罗夷乎？以此事告长老阿难。长老阿难以此事白世尊。世尊言：阿难！此等比丘实未见以为见由增上慢而对他人说，然，此非罪也。诸比丘！汝等当如是诵此学处任何比丘，未证知，而认为己有上人法，主张己已得具足正智正见，而作如是宣说：我如是知，如是见。彼于其后，或被追问、或不被追问，冀望清净其罪，而如是言：友！我不知而言如是知，不见而言见，言虚诳妄语。者，除增上慢外，此亦波罗夷不共住。
任何者，无论何者亦乃至。
比丘者，乃至此所谓比丘之意。
未证知者，空无不实在，于己不知、不见善法，而言我有善法。
己有者，将善法导入于己，或将己导入于善法。
上人法者，即禅那、解脱、三昧、正受、智见、修道、证果、断烦恼、心离盖、乐静处。
正智者，三智也。
正见者，此智即见，此见即智也。
宣说者，向或女、或男、或居士、或出家者言。
如是知，如是见者，言我知此等法、我见此等法、我有如是法、我入如是法。
于其后者，谓于其时宣言，而经过刹那、顷刻、须臾之时。
被追问者，凡是有自宣言之事，则对此事追问，云：汝何故得耶？汝如何得耶？汝何时得耶？汝何处得耶？汝断何烦恼耶？汝得何法耶？
不被追问者，不被询问云：如何等等。
冀望清净者，期望成为居士、或期望成为优婆塞、或期望成为净人、或期望成为沙弥。
其犯罪者，陷于不善之欲望，而宣说空无不实之上人法，犯波罗夷罪。
友！我不知而言如是知，不见而言见者，我不知此等诸法、我不见此等诸法、我无此等诸法、我不入此等诸法之谓。
言虚诳妄语者，是由我说空言、由我说虚言、由我说无实、由我无知而说之意也。
除增上慢外者，增上慢除外。
此亦者，据前之谓。
波罗夷者，如断头之多罗树，无再生长之可能。如是，比丘恶心贪求，宣说空无之上人法者，非沙门、非释子，是故言波罗夷。
不共住者，共住是同一羯磨、同一说戒而共同修学者，名为共住。不与彼共同，是故言不共住。
上人法者，谓禅那、解脱、三昧、正受、智见、修道、证果、离恶、心离盖、乐静处。
禅那者，初禅、二禅、三禅、四禅。
解脱者，空解脱、无相解脱、无愿解脱。
三昧者，空三昧、无相三昧、无愿三昧。
正受者，空正受、无相正受、无愿正受。
智者，三明也。
修道者，四念住、四正断、四神足、五根、五力、七觉支、八正道也。
证果者，证预流果、一来果、不还果、阿罗汉果也。
离恶者，离贪、瞋、痴也。
心离盖者，心由贪离盖、心由瞋离盖、心由痴离盖也。
乐静处者，是由初禅乐静、由第二禅乐静、由第三禅乐静、由第四禅乐静之谓也。
依三事言：我得初禅。如此故意妄语者，波罗夷。一彼于事前思：我将语虚妄。二语时思：我语虚妄。三语已思：我语虚妄已。
依四事言：我得初禅。如此故意妄语者，波罗夷。彼于事前思：我将语虚妄。语时思：我语虚妄。语已思：我语虚妄已。所说异于所见。
依五事言：我得初禅。思：语虚妄已。所说异于所见，所说异于所忍。
依六事思：语虚妄已。所说异于所见，所说异于所忍，所说异于所乐。
依七事思：语虚妄已。所说异于所见，所说异于所忍，所说异于所乐，所说异于所想。
依三事言：我得初禅。所说异于所想。
依三事言：初禅被我所得。所说异于所想。
依三事言：我是初禅得者。所说异于所想。
依三事言：我是初禅之主。所说异于所想。
依三事言：我已证初禅。所说异于所想。
依三事言：我得第二禅乃至第三禅乃至得第四禅乃至我得乃至被我得乃至我是四禅得者乃至我是主乃至我已证第四禅。如此故意妄语者，波罗夷乃至。如细说初禅，所有之禅亦应如是细说。
依三事言：我得空解脱乃至无相解脱乃至我得无愿解脱，我得无愿解脱由我所证。如此故意说虚妄者，波罗夷乃至。
依三事言：我得空三昧乃至无相三昧乃至我得无愿三昧乃至我得被我得我是得无愿三昧者乃至我是主乃至无愿三昧由我所证。如此故意妄语者，波罗夷乃至。
依三事言：我得空正受乃至无相正受乃至我得无愿正受乃至我得乃至被我得乃至我是得无愿正受者我是主乃至无愿正受由我所证。如此故意妄语者，波罗夷乃至。
依三事言：我得三明我是得三明者。波罗夷乃至。
依三事言：我得四念住乃至四正断乃至我得四神足我是得四神足者。波罗夷乃至。
依三事言：我得五根乃至得五力我是得五根者。波罗夷乃至。
依三事言：我得七觉支我是得七觉支者。波罗夷乃至。
依三事言：我得八正道我是得八正道者。波罗夷乃至。
依三事言：我得预流果乃至一来果乃至不还果乃至得阿罗汉果者。波罗夷乃至。
依三事言：我已舍、除、脱、断、离、出、弃贪。如此故意说虚妄者，波罗夷乃至。
依三事言：瞋被我痴被我。波罗夷乃至。
依三事言：我心由贪离盖。如此故意说虚妄者，波罗夷乃至。
依三事言：我心由瞋离盖我心由痴离盖。如此故意说虚妄者，波罗夷彼于事前思所说异于所想。
依三事言：我得初禅与第二禅被我所证。如此故意说虚妄者，波罗夷乃至。
依三事言：我得初禅与第三禅。波罗夷乃至。
依三事言：我得初禅与第四禅。波罗夷乃至。
依三事言：我得初禅与空解脱乃至初禅与无相解脱乃至初禅与无愿解脱被我所证。如此故意说虚妄者，波罗夷乃至。
依三事言：我得初禅与空三昧乃至初禅与无相三昧乃至初禅与无愿三昧被我所证。如此故意说虚妄者，波罗夷乃至。
依三事言：我得初禅与空正受乃至初禅与无相正受乃至初禅与无愿正受被我所证。如此故意说虚妄者，波罗夷乃至。
依三事言：我得初禅与三明被我所证。如此故意说虚妄者，波罗夷乃至。
依三事言：我得初禅与四念住乃至初禅与四正断乃至得初禅与四神足被我所证。如此故意说虚妄者，波罗夷乃至。
依三事言：我得初禅与五根乃至得初禅与五力被我所证。如此故意说虚妄者，波罗夷乃至。
依三事言：我得初禅与七觉支初禅与八正道初禅与预流果乃至初禅与一来果乃至初禅与不还果乃至得初禅与阿罗汉果被我所证。如此故意说虚妄者，波罗夷乃至。
依三事言：我得初禅，我已舍、除、脱、断、离、出、弃贪。如此故意说虚妄者，波罗夷乃至。
依三事言：我得初禅乃至由我所得乃至我是得初禅者我是得主乃至初禅已被我证得，我已舍贪。波罗夷乃至。
依三事言：我得初禅乃至我得被我所证，我已舍瞋乃至我已舍痴。波罗夷乃至。
依三事言：我得初禅乃至我得被我所证，我心离贪我心离瞋我心离痴盖。如此故意说虚妄者，波罗夷乃至。
依三事言：我得第二禅与第三禅得第二禅与第四禅我心离痴盖。如此故意说虚妄者，波罗夷乃至。
依三事言：我得第二禅与初禅被我所证。如此故意说虚妄者，波罗夷乃至。
如上，以各根展转结合章。
依三事言：我心离痴盖，得初禅乃至第二禅乃至第三禅乃至第四禅被我所证。如此故意说虚妄者，波罗夷乃至。
依三事言：我心离痴盖，空解脱。依三事言：我心离痴盖，离瞋盖。如此故意说虚妄者，波罗夷乃至。
二根、三根、四根、五根、六根、七根、八根、九根、十根亦应如一根之详说。此为全根章依三事言：我得初禅、第二禅、第三禅、第四禅、空解脱、无相解脱、无愿解脱、空三昧、无相三昧、无愿三昧、空正受、无相正受、无愿正受、三明、四念住、四正断、四神足、五根、五力、七觉支、八正道、预流果、一来果、不还果、阿罗汉果，已被我证得，我已舍贪乃至我已舍瞋乃至我已舍、除、脱、断、离、出、弃痴。由贪由瞋由痴，我心已离盖。如此故意说虚妄者，波罗夷彼事前思：我将语虚妄。语时思：我语虚妄。语已思：我语虚妄已。如此所说异于所见、所说异于所忍、所说异于所乐、所说异于所想。
依三事，欲言：得初禅。而故意妄语：得二禅。对方承认则波罗夷，不承认则偷兰遮乃至。
依三事，欲言：得初禅。而故意妄语：得三禅四禅。偷兰遮乃至。
依三事，欲言：得初禅。而故意妄语：我心已离痴盖。偷兰遮乃至。事前思所说异于所想。
依三事，欲言：得第二禅。而得第三禅初禅。偷兰遮乃至。
依三事，欲言：我心离痴盖。而故意妄语：得初禅。偷兰遮乃至。
依三事，欲言：我心离痴盖。乃至故意妄语：我心离瞋盖。对方承认则波罗夷，不承认则偷兰遮乃至。
二根、三根十根亦应如是作。是为全根章。
依三事，欲言：初禅乃至我心离瞋盖。而故意妄语：我心离痴盖。对方承认则波罗夷，不承认则偷兰遮。
依三事，欲言：我得第二禅、第三禅、第四禅、空解脱阿罗汉果，我已舍、除、脱、断、离、出、弃贪。我已舍瞋我已舍痴由贪由瞋由痴，我心已离盖。而故意妄语：我得初禅。对方承认则波罗夷，不承认则偷兰遮乃至。
依三事，欲言：我得第三禅、第四禅乃至我心由痴离盖，我得初禅。而故意妄语：得第二禅。偷兰遮乃至。
依三事，欲言：我心由痴离盖，初禅、第二禅、第三禅、第四禅乃至我心由贪离盖。而故意妄语：我心由瞋离盖。对方承认则波罗夷，不承认则偷兰遮乃至。
依三事言：住汝精舍之比丘得初禅乃至得乃至被得乃至其比丘是得初禅者乃至主乃至初禅由彼比丘所作证。如此故意妄语，对方承认则偷兰遮，不承认则突吉罗事前思所说异于所想。
依三事言：住汝精舍之比丘得第二禅乃至第三禅乃至第四禅乃至空解脱阿罗汉果乃至得所证。如此故意妄语突吉罗乃至。
其比丘已舍贪乃至已舍瞋乃至已舍痴，已除、弃痴，其比丘之心由贪由瞋由痴离盖。如此故意妄语突吉罗乃至。
依三事言：住汝精舍之比丘，于静处得初禅乃至第二禅乃至第三禅乃至第四禅乃至得乃至被得乃至其比丘，于静处是得四禅者乃至第四禅由其比丘于静处所作证。如此故意妄语突吉罗事前思所说异于所想。
十五句之进行如是详说。
依三事言：使用汝精舍乃至穿用汝衣乃至受汝施食乃至用汝房舍乃至受汝病资具药物乃至汝精舍被使用之乃至汝衣服被受用之乃至汝施食被受用之乃至汝卧具被受用之乃至汝病资具药物被受用之乃至汝施与精舍之乃至施与衣乃至施与食物乃至施与房舍、施与病资具药物之比丘，彼于静处得第四禅乃至第四禅由其比丘于静处所作证。如此故意妄语，对方承认则偷兰遮，不承认则突吉罗彼于事前思：我将语虚妄。语时思：我语虚妄。语已思：我语虚妄已。所说异于所见、所说异于所忍、所说异于所乐、所说异于所想。
依增上慢者、无意妄语者，痴狂者、心乱者、痛恼者、最初之犯行者，不犯也。
依增上慢、住阿兰若、乞食、和尚、威仪、缚、独、法、精舍、供养。
非困难、精进、亦惧死、友疑悔者、依正修、依精进、依专念、为成就、为痛苦、言堪忍有二事。
于婆罗门有五事、他说三事、家、离欲乐、依乐、出发。
骨者肉者俱是杀牛人、肉团者是捕鸟人、无皮者是杀羊人、剑毛者是屠猪人、枪毛者是捕鹿人、箭毛者是治罪人、锥毛者是御人。
彼被针缝者是两舌恶口者、搬阴囊者是村里诈欺师、沈粪坑者是奸夫、食粪者是恶婆罗门。
无皮女是奸妇、脸苍白之女是占卜者、被舍弃之女是因向敌人投烧炭、断头者是杀贼者。
比丘、比丘尼、式叉摩那、沙弥、沙弥尼、彼等出家于迦叶佛之律而常为恶法。于王舍城有多浮陀河、斗、象之潜水徒涉、忆念输毗陀阿罗汉五百劫。
尔时，一比丘依增上慢而向他人说。彼心生悔恨而如是思：依世尊所制立之学处，我岂非波罗夷乎？时，其比丘以此事白世尊乃至比丘！依增上慢者不犯也。
尔时，一比丘思：如斯者，世人当敬重我。如此，以欲求心住阿兰若，世人尊敬彼。彼心生悔恨乃至以此事白世尊乃至比丘！非波罗夷。然而，诸比丘！勿以欲求心住阿兰若，住者突吉罗。
尔时，一比丘思：如斯者，世人当敬重我。如此，持欲心行乞食，世人敬重彼。彼心生悔恨乃至诸比丘！不犯也。然而，诸比丘！勿持欲心行乞食，行者突吉罗。
尔时，一比丘如是言他比丘曰：友！我等和尚之弟子，悉是阿罗汉。彼心生悔恨乃至以此事白世尊。诸比丘！汝存何心耶？世尊！我是有意妄语。比丘！非波罗夷，是偷兰遮。
尔时，一比丘如是言他比丘曰：友！我等和尚之弟子，悉是大神力者、大威神力者。彼心悔恨偷兰遮。
尔时，一比丘思：如斯者，世人当敬重我。如此，持欲心游行持欲心而立持欲心而坐持欲心而眠。世人敬重彼。彼心生悔恨乃至以此事白世尊乃至比丘！非波罗夷。然而，诸比丘！勿持欲心而眠，眠者突吉罗。
尔时，一比丘言他比丘之上人法，彼亦如是言：友！我亦舍缚。彼心生悔恨乃至以此事白世尊乃至比丘！汝波罗夷。
尔时，一比丘独居而言上人法。他心智之比丘非难其比丘曰：友！勿如是说，汝无此法。彼心生悔恨乃至以此事白世尊乃至比丘！汝非波罗夷，是突吉罗。
尔时，一比丘独居言上人法。天人非难是比丘：尊者！勿如是说，汝无此法。彼心生悔恨乃至比丘！汝非波罗夷，是突吉罗。
尔时，一比丘如是言一优婆塞曰：贤者！住汝精舍之比丘是阿罗汉。然后，彼住此精舍。彼心生悔恨乃至比丘！汝存何心耶？世尊！我有意说妄语。比丘！汝非波罗夷，是偷兰遮。
尔时，一比丘如是言一优婆塞曰：汝以衣、食、房舍、病资具药物供养之比丘是阿罗汉。如此，其比丘即令优婆塞以衣、食、房舍、病资具药物供养彼比丘。彼心生悔恨偷兰遮。
尔时，有一病比丘，诸比丘如是言彼曰：长老有上人法。病比丘曰：友！得法不难。彼心生悔恨，思：凡世尊之诸声闻始可如是言。然，我非世尊之声闻，我岂非波罗夷乎？以此事白世尊。比丘！汝存何心耶？世尊！我言之无意。比丘！言之无意者不犯也。
尔时，有一病比丘，诸比丘如是言彼曰：长老有上人法。友！以法语他不难。彼心生悔恨乃至以此事白世尊。比丘！汝存何心耶？世尊！我言之无意。比丘！言之无意者不犯也。
尔时，有一病比丘，诸比丘如是言彼曰：长老有上人法。友！法依精进而得。彼心生悔恨乃至以此事白世尊乃至比丘！言之无意者不犯也。
尔时，有一病比丘，诸比丘如是言彼曰：友！勿惧。友！我对死不惧。彼心生悔恨乃至比丘！言之无意者不犯也。
尔时，有一病比丘，诸比丘如是言彼曰：友！勿惧。友！若有疑悔者，彼可能惧。彼心生悔恨乃至比丘！言之无意者不犯也。
尔时，有一病比丘，诸比丘如是言彼曰：长老有上人法。友！法依正修而得。彼心生悔恨乃至比丘！言之无意者不犯也。
尔时，一比丘友！法依精进而得。彼心生悔恨言之无意者不犯也。
尔时，一比丘友！法依专念修持而成就。彼心生悔恨言之无意者不犯也。
尔时，有一病比丘，诸比丘如是言彼曰：友！堪忍否？得过否？友！谁亦难忍，唯我能忍。彼心生悔恨乃至比丘！言之无意者不犯也。
尔时，一比丘友！非凡人所能忍。彼心生悔恨乃至比丘！汝存何心耶？世尊！我有意言之。比丘！非波罗夷，是偷兰遮。
尔时，一婆罗门邀诸比丘而作是言：大德阿罗汉！请来！彼等心生悔恨，思：我等非阿罗汉，而彼婆罗门呼我等为阿罗汉，我等应如何应对耶？以此事白世尊乃至诸比丘！于尊敬之语不犯也。
尔时，一婆罗门请诸比丘而作是言：大德阿罗汉！请坐！乃至大德阿罗汉！请食！乃至大德阿罗汉！请满足！乃至大德阿罗汉！请行矣！彼等心生悔恨于尊敬之语不犯也。
尔时，一比丘言他比丘之上人法。彼亦如是言：友！我已舍漏。彼心生悔恨乃至比丘！汝波罗夷。
尔时，一比丘友！对我现起此诸法。彼心生悔恨波罗夷。
尔时，一比丘友！我亦见此诸法。彼心生悔恨波罗夷。
尔时，一比丘之亲戚作是言：大德！来住家还俗。贤者！如我不适住家。彼心生悔恨比丘！无意而言上人法者不犯也。
尔时，一比丘之亲戚作是言：大德！来享受欲乐。贤者！我离爱欲。彼心生悔恨比丘！言之无意者不犯也。
尔时，一比丘之亲戚作是言：大德！汝欢乐乎？贤者！我欢乐最上之乐。彼心生悔恨，思：凡世尊之诸声闻始可如是言。然，我非世尊之声闻，我岂非波罗夷耶？以此事白世尊。比丘！汝存何心耶？世尊！我无意而言之。比丘！言之无意者不犯也。
尔时，众多比丘同意于一精舍入安居，我等当知，由此安居最初出发者是阿罗汉。一比丘：应知我是阿罗汉。而由此安居最初出发。彼心生悔恨，以此事白世尊乃至比丘！汝波罗夷。
尔时，佛世尊住王舍城迦兰陀尼婆波竹林园。时，长老勒佉㝹及长老大目犍连住耆阇崛山。时，长老大目犍连于清晨，着内衣，持外衣与钵，至长老勒佉㝹处而言：友！尊者勒佉㝹，我等往王舍城乞食。然！长老勒佉㝹应诺长老大目犍连。时，长老大目犍连下耆阇崛山，于一处微笑。其时，长老勒佉㝹如是言大目犍连曰：尊者目犍连！以何因缘而微笑耶？尊者勒佉㝹！其问非时也，应于世尊前问我此问题。
如是，长老勒佉㝹与长老大目犍连，于王舍城乞食，受食后，从乞食归，至世尊处。至已，向世尊顶礼而坐一面。一面坐已，长老勒佉㝹对长老大目犍连曰：长老大目犍连下耆阇崛山，于一处现出微笑。尊者目犍连！以何因缘而微笑耶？尊者！我下耆阇崛山时，见骨骨相连者行于空中，鹫、乌、鹰追逐彼，并啄其肋骨之间，彼骨锁者苦恼叫唤。尊者！于此，我作如是思惟：真希有！真不可思议！有如是之有情，有如是之夜叉，亦有如是获得自体者！诸比丘讥嫌非难：长老大目犍连乱言上人法。
尔时，世尊对诸比丘言：诸比丘！实有住天眼之声闻。诸比丘！实有住妙慧之声闻。是故，言声闻如是知、或见、或亲眼见。诸比丘！我亦曾见其有情，然而，我不言。我若言之，他人亦可能不信我，不信我者，当有长夜之不利、痛苦。诸比丘！其有情正是王舍城之杀牛者，彼依业报，经许多岁月、或百年、或千年、或十万年之久，于地狱受苦，尚承业报之残余，感受如是自体之苦。诸比丘！目犍连言真实，目犍连不犯也。
乃至我下耆阇崛山时，见肉片行于空中，鹫、乌、鹰追逐彼，而撕碎断分之，彼叫唤其苦。乃至诸比丘！其有情正是王舍城之杀牛者。乃至。
尊者！我下耆阇崛山时，见肉团行于空中，鹫、乌、鹰追逐彼，而撕碎断分之，彼叫唤其苦。乃至诸比丘！其有情正是王舍城之捕鸟者。乃至。
尊者！我下耆阇崛山时，见无皮者行于空中，鹫、乌、鹰追逐彼，而撕碎断分之，彼叫唤其苦。乃至诸比丘！其有情正是王舍城之杀羊者。乃至。
尊者！我下耆阇崛山时，见剑毛者行于空中，彼之剑毛继续飞起，然后刺入其身，彼叫唤其苦。乃至诸比丘！其有情正是王舍城之屠猪者。乃至。
尊者！我见枪毛者行于空中，彼身上之枪继续飞起，然后刺入其身，彼叫唤其苦。乃至诸比丘！其有情正是王舍城之捕鹿者。乃至。
尊者！我见箭毛者行于空中，彼身上之箭是王舍城之治罪者。乃至。
尊者！我见锥毛者行于空中，彼身上之锥是王舍城之御者。乃至。
尊者！我见针毛者行于空中，彼身上之针向彼头入，然后从口出；于口入，然后从胸出；于胸入，然后从腹出；于腹入，从腿出；于腿入，从胫出；于胫入，从足出；彼叫唤其苦是王舍城之两舌恶口者。乃至。
尊者！我见睾丸如瓦者行于空中，彼行时，其阴囊载于肩；坐时，坐其阴囊；鹫、乌、鹰追逐彼，而撕碎断分之，彼叫唤其苦。是王舍城之村落诈欺师。乃至。
尊者！我见身与头沈于粪坑者。乃至诸比丘！其有情是王舍城之奸夫。乃至。
尊者！我见身与头沈粪坑中，以两手食粪者。乃至诸比丘！其有情是王舍城之恶婆罗门，彼于迦叶等正佛说法时，以食事邀请比丘僧，以桶装满粪，报告食时如是言：大德！请尽量食并持去。乃至。
尊者！我见无皮女行于空中，鹫碎分其女，彼女叫唤其苦。乃至诸比丘！其女是王舍城之奸妇。乃至。
尊者！我见颜色苍白之恶臭女人行于空中，鹫碎分其女。是王舍城之占卜者。乃至。
尊者！我见被烧而舍弃之女人行于空中，彼女叫唤其苦。乃至诸比丘！彼女乃迦陵迦王之第一皇后，其女善妒，以炭火投向夫之情敌。乃至。
尊者！我见无头之躯体行于空中，其胸有口、目，鹫碎分彼，彼叫唤其苦。乃至诸比丘！其有情是王舍城名为哈利迦之刑吏。乃至。
尊者！我见比丘行于空中，彼僧伽梨有火燃烧光辉，其钵亦有火燃烧光辉，其带亦有火燃烧光辉，其身亦如是，彼叫唤其苦。乃至诸比丘！此比丘乃迦叶等正佛说法时之恶比丘。乃至。
尊者！我见比丘尼乃至式叉摩那乃至沙弥乃至沙弥尼行于空中，其女之僧伽梨有火燃烧彼女叫唤其苦。尊者！于此，我作如是思惟：真希有！真不可思议！有如是之有情，有如是之夜叉，亦有如是获得自体者！诸比丘讥嫌非难：长老大目犍连乱言上人法。
尔时，世尊言诸比丘曰：诸比丘！实有住天眼之声闻。诸比丘！实有住妙慧之声闻。是故，言声闻如是知、或见、或亲眼见。诸比丘！我亦曾见其沙弥尼，然，我不言。我若言之，他人亦可能不信我，不信我者，当有长夜之不利、痛苦。诸比丘！其沙弥尼乃于迦叶等正佛说法时之恶沙弥尼，彼女因其业报，经许多岁月、或百年、或千年、或十万年之久，于地狱受苦。尚承业报之残余，感受如是自体之苦。诸比丘！目犍连言真实。诸比丘！目犍连不犯也。
尔时，长老大目犍连言诸比丘曰：友！从多浮陀河流入之湖水，澄净而清冷，洁白而愉悦；堤防美观，鱼鳖多而美丽；绽开如车轮大之赤莲华。然，今之多浮陀河是沸热之流。诸比丘讥嫌非难乃至何以长老大目犍连如是言：友！从多浮陀河流入是沸热之流。耶？长老大目犍连乱言上人法。以此事白世尊。世尊言：诸比丘！从多浮陀河流入之湖水，澄净绽开赤莲华。然，诸比丘！此多浮陀河流于二大地狱之间，是故，多浮陀河是沸热之流。诸比丘！目犍连言真实。诸比丘！目犍连不犯也。
尔时，摩揭陀王斯尼耶频毗娑罗为离车族所败。而后，王集大军破离车族。军阵中欢喜王破离车族。时，大目犍连语诸比丘曰：友！离车族破王，然而，于军阵中欢喜王破离车族。诸比丘讥嫌非难：何以长老大目犍连如是言：友！离车族破王，而军阵中欢喜王破离车族。耶？长老大目犍连乱言上人法。以此事白世尊。世尊言：诸比丘！最初王被离车族所破，而后王集大军破离车族。诸比丘！目犍连言真实，目犍连不犯也。
尔时，长老大目犍连言诸比丘曰：友！我于此叶毗尼河边入安阇三昧，闻群象入流渡河之叫声。诸比丘讥嫌非难：何以长老大目犍连对我等如是言：入无取色声安阇三昧，闻群象入流渡河之叫声。耶？长老大目犍连言上人法。白世尊。诸比丘！彼有此三昧，然彼还未纯净，目犍连言真实不犯也。
尔时，长老输毗陀语诸比丘曰：友！我于一念忆念过去五百劫。诸比丘讥嫌非难：何以长老输毗陀如是言：我忆念。耶？长老输毗陀言上人法。白佛。诸比丘！输毗陀有是事，然其五百劫，实彼之一生，输毗陀言真实不犯也。
诸大德！此四波罗夷法已诵竟。若比丘犯其中任何一项者，不得与诸比丘共住。如于出家前不得共住，出家后犯波罗夷者亦不共住。于此，我今问诸大德：于此事得清净耶？再问：于此事得清净耶？三次问：于此事得清净耶？今诸大德于此事得清净，是故默然，我如是知解。不净。不与取人体。上人法是四波罗夷断头事无疑诸大德！今诵出此十三僧残法。
尔时，佛世尊在舍卫城祇树给孤独园。时，长老施越不喜修梵行，是故，彼形体枯瘦，容貌憔悴，筋脉悉现。长老优陀夷见长老施越形体枯瘦，容貌憔悴，筋脉悉现而作是言：友！施越！何故汝形体枯瘦筋脉悉现耶？友！施越！汝不喜修梵行乎？友！然！友！施越！然而汝如意食、如意眠、如意浴。如意食、眠、浴已，汝尚不安乐，生起欲念恼害心时，以手行泄不净。友！如此作适当乎？然！友！我亦如是作。于是，长老施越，如意食、如意眠、如意浴。如意食、眠、浴已，尚不安乐，生起欲念恼害心时，以手行泄不净。如是，长老施越其后诸根肥美，容貌光泽，充满喜悦。时，长老施越之同修比丘，对长老施越曰：友！施越！汝先形体枯瘦，容貌憔悴，筋脉悉现。然而今日，诸根肥美，容貌光泽，充满喜悦。汝服何药耶？友！我非服药物也，但我如意食、如意眠、如意浴。如意食、眠、浴已，我尚不安乐，生起欲念恼害心时，以手行泄不净。
友！施越！汝为何以此手食信施，又以此手行泄不净耶？然！友！诸比丘中少欲者讥嫌非难：何故长老施越以手行泄不净耶？如是，诸比丘以种种方便，呵责长老施越，以此事白世尊。时，世尊以是因缘集比丘众而问长老施越曰：施越！汝实以手行泄不净耶？实然！世尊！佛世尊呵责：愚人！此非相应法、非随顺行、非威仪、非沙门行、非清净行、非所当为。愚人！何故以手行泄不净耶？愚人！我以种种方便，为离欲而说法，非为具欲；为离缚而说法，非为具缚；为无著而说法，非为有着也。愚人！于此，汝于我为离欲而说之法以为具欲、为离缚而说之法以为具缚、为无著而说之法以为有着。愚人！我以种种方便，岂非为离欲而说法，为破憍慢、为调伏渴爱、为除去执着、为断绝轮回、为灭尽爱、为离欲、为证灭、为涅槃而说法耶？愚人！我以种种方便，岂非为说诸欲之断灭、说诸欲想之遍知、说诸欲渴之调伏、说诸欲寻之灭除、说诸欲热之止静耶？愚人！此非令未信者生信，已信者增长也。愚人！此无宁是使未信者不生信，已信者部分转向他去也。如是，世尊以种种方便，呵责长老施越难扶养乃至诸比丘！汝等当如是诵此学处故意行泄不净者，僧残。
如是，世尊为诸比丘制立学处。
尔时，诸比丘以食美味，失正念、不正知而入眠。彼等失正念、不正知入眠，在梦中漏不净。彼等心生后悔：由世尊所制立之学处：故意行泄不净者，僧残。我等梦中漏泄不净，其时心得受乐，我等非犯僧残罪耶？以此事白世尊。世尊曰：诸比丘！虽有心而无意识之目的者非犯罪也。诸比丘！汝等当如是诵此学处除梦中外，若故意行泄不净者，僧残。
除梦中外者，梦中除外。
故意者，是认识、确知而存心违犯。
泄者，离本处也。
不净者，有十种不净，黑、黄、赤、白、酪色、水色、油色、乳色、生酥色、酥色。
僧残者，僧众对于其罪而给与别住，令其返归原来之状态，给与摩那埵，而后回复清净，非数人或一人之所业，是故云僧残。又初残者，对其罪聚之羯磨之同义语，是故亦云僧残。
于内色而泄、于外色而泄、于内外色而泄、动腰于空中而泄、驱使欲念而泄、为大便而泄、为小便而泄、为风而泄、为慰周伽虫所啮而泄、为健康而泄、为受乐而泄、为药而泄、为布施而泄、为福德而泄、为祭祀而泄、为生天而泄、为种子而泄、为自试而泄、为戏乐而泄。泄黑精、泄黄精、泄赤精、泄白精、泄酪色精、泄水色精、泄油色精、泄乳色精、泄生酥色精、泄酥色精。
于内色者，于己身中之受触身支。
于外色者，于己身中以外之受触或不受触物。
于内外色者，于以上两者。
空中动腰者，言于空中努力而使生支起作用。
驱使欲念者，言以欲念而驱使生支起作用。
为大便者，言由大便之迫压而生支起作用。
为小便者，言由小便之迫压而生支起作用。
为风者，言因风迫压而生支起作用。
慰周伽虫所啮者，因慰周伽虫所啮而生支起作用。
为健康者，我当有健康而泄。
为受乐者，我得乐受。
为药者，他当得药。
为布施者，我要行布施。
为福德者，他当有福德。
为祭祀者，我当供牺牲。
为生天者，我当生天。
为种子者，我当得胎儿之种子。
为自试者，当有黑精、当有黄精当有酥色精。
为戏乐者，戏乐之意。
思于内色泄，而行泄者僧残。思于外色僧残。思于内外色僧残。思于空中动腰僧残。思驱使欲念僧残。思迫压大便思为戏乐而行泄者僧残。
思黑精而行泄者僧残。思黄精酥色精僧残。
思为健康、为受乐僧残。思为健康、为药乃至为健康、为施与乃至为健康、为福德乃至为健康、为祭祀乃至为健康、为生天乃至为健康、为种子乃至为健康、为自试乃至为健康、为戏乐而行泄者僧残。
思为受乐、为药僧残。思为受乐、为施与思为受乐、为戏乐僧残。思为受乐、为健康僧残。为药、为施与思为戏乐、为自试僧残。
二根等亦如是进行。
思为健康、为乐、为药为戏乐而行泄者僧残。
思黑精、黄精而行泄者僧残思黑精、酥色精而行泄者僧残。
思黑精与赤精酥色精与酪色精而行泄者僧残。
二根等亦如是进行。
思黑精、黄精、赤精酥色精而行泄者僧残。
思为健康与黑精而行泄者僧残。思为健康、为受乐与黑精、黄精而行泄者僧残。思为健康、为受乐、为药与黑精、黄精、赤精而行泄者僧残。
如上应增大两者。
思为健康、为受乐、为药为戏乐与黑精、黄精、赤精酥色精而行泄者僧残。
思：我当泄黑精。而行泄黄精者僧残。思：我当泄黑精。而行泄赤精行泄酥色精者僧残。
思：我当泄黄精。而行泄赤精者僧残。思：我当泄黄精。而行泄白精酥色精乃至行泄黑精者僧残。
思泄酥色精，而行泄黑精者僧残。思泄酥色精，而泄酪色精者僧残。
思泄黄精，而行泄黑精者僧残。思泄赤精，而行泄黑精者乃至思泄白精，而行泄黑精思泄酥色精，而行泄黑精者僧残。
思泄赤精，而行泄黄精者僧残。白精酥色精乃至思泄黑精，而行泄黄精者僧残。
思泄白精，而行泄赤精思泄黄精，而行泄赤精者僧残。
思泄黑精，而行泄酥色精思泄酪色精，而行泄酥色精者僧残。
思，行而泄者僧残。思，行而不泄者偷兰遮。思，不行而泄者不犯也；思，不行而不泄者不犯也；不思，行而泄者不犯也；不思，行而不泄者不犯也；不思，不行而泄者不犯也；不思，不行而不泄者不犯也。
梦中、无泄泄之意，痴狂者、心乱者、痛恼者、最初之犯行者，不犯也。
梦、大小便、寻、温水、药、痒、道、膀胱、浴室、触。
沙弥、眠、腿、拳握、空中、站立、忆念、孔穴、以木片触、于流水、玩水、走、玩花、莲、砂、泥、水、床、拇指。
尔时，一比丘因梦泄不净。彼心生悔恨，思：我非犯僧残罪乎？如是，彼比丘以此事白世尊。比丘！因梦者不犯也。
尔时，一比丘行大便而泄不净，彼心生悔恨，以此事白世尊。比丘！汝存何心乎？世尊！我无泄意。无泄意者不犯也。尔时，一比丘行小便诸比丘！无泄意者不犯也。
尔时，一比丘以寻欲念而泄不净。彼心生悔恨乃至寻而泄者不犯也。
尔时，一比丘浴温水而泄不净。彼心生悔恨乃至汝存何心乎？世尊！我无泄意。无泄意者不犯也。尔时，一比丘持泄意，以温水行浴而泄不净。彼心生悔恨乃至比丘！汝僧残。尔时，一比丘持泄意，以温水浴而不泄不净，彼心生悔恨乃至比丘！非僧残，是偷兰遮。
尔时，一比丘之生支受伤，以药涂之而泄不净。彼心生悔恨乃至比丘！无泄意者不犯也。尔时，一比丘生支受伤，持泄意涂药而泄不净乃至不泄不净。彼心生悔恨乃至比丘！非僧残，是偷兰遮。
尔时，一比丘搔阴囊，而泄不净。彼心生悔恨乃至比丘！无泄意者不犯也。尔时，一比丘持泄意搔阴囊而泄不净乃至不泄不净。彼心生悔恨乃至比丘！非僧残，偷兰遮。
尔时，一比丘于行路时泄不净，彼心生悔恨乃至比丘！无泄意者不犯也。尔时，一比丘以泄意于行路时泄不净乃至不泄不净。偷兰遮。
尔时，一比丘压膀胱而行小便一比丘于浴室温下腹一比丘于浴室洗师背一比丘使人打腿三事同前偷兰遮。
尔时，一比丘持泄意，如是言一沙弥曰：来！沙弥！汝握我生支。其沙弥握其生支，其比丘泄不净。彼心生悔恨乃至比丘！汝僧残。尔时，一比丘握已眠沙弥之生支，彼泄不净。彼心生悔恨乃至非僧残，乃突吉罗。
尔时，一比丘持泄意，以腿压生支而泄不净乃至不泄。彼心生悔恨偷兰遮。尔时，一比丘以泄意，以拳握生支持泄意，于空中动腰而泄不净乃至不泄不净。彼心生悔恨偷兰遮。
尔时，一比丘于他身上立持泄意于他身上立而泄不净乃至不泄不净偷兰遮。
尔时，一比丘以染着心，忆念女人之生支而泄不净。彼心生悔恨乃至比丘！非僧残。然，诸比丘！勿以染着心忆念女人之生支，忆念者突吉罗。
尔时，一比丘持泄意以生支入锁孔而泄不净乃至不泄不净。彼心生悔恨乃至比丘！非僧残，乃偷兰遮。
尔时，一比丘持泄意，以木片触生支而泄不净乃至不泄不净。彼心生悔恨偷兰遮。
尔时，一比丘逆流洗浴，而泄不净三事同前偷兰遮。
尔时，一比丘玩水戏一比丘走水中一比丘玩花一比丘走于莲丛中，而泄不净三事同前偷兰遮。
尔时，一比丘持泄意入生支于沙中而泄不净乃至不泄不净。彼心生悔恨偷兰遮。尔时，一比丘持泄意入生支于泥中而泄不净乃至不泄不净。彼心生悔偷兰遮。尔时，一比丘以水浇生支而泄不净三事同前偷兰遮。尔时，一比丘持泄意，以生支触卧床而泄不净乃至不泄不净。彼心生悔偷兰遮。尔时，一比丘持泄意以拇指触生支而泄不净乃至不泄不净。彼心生悔偷兰遮。
尔时，佛世尊在舍卫城祇树给孤独园。时，长老优陀夷住阿兰若。此长老之精舍优美华丽清净，中央有内室，四面有房舍围绕，甚善设卧床、座床、褥、枕，善置饮物、洗净水，房屋扫洒清净。如是众多之人，来见长老优陀夷之精舍。一婆罗门亦伴其妇，至长老优陀夷处，如是言长老曰：我等欲观大德之精舍。然！婆罗门！请看！取钥启锁，开门入精舍中。彼婆罗门亦随长老优陀夷后而入，其妇亦从婆罗门后而入。时，优陀夷开一窗，闭一窗，走遍房舍，然后，往彼妇之后，触摩其身。时，彼婆罗门与长老优陀夷交谈而行，然，婆罗门大放欢喜赞叹之语：如是住阿兰若之沙门释子甚是高贵，优陀夷尊师，亦住如是阿兰若之高贵者。如是说时，其妇言婆罗门曰：彼有何高贵？如汝摩触我身，此沙门优陀夷亦摩触我身。
于是，其婆罗门瞋怒讥嫌非难：此等沙门释子，不知耻、不持戒、打妄语。彼等实自言己是法行者、寂静行者、梵行者、实语者、持戒者、善法行者，而彼等无沙门行、无梵行，彼等破沙门行、破梵行。彼等何处有沙门行、有梵行耶？彼等离沙门行、离梵行。所谓沙门优陀夷为何摩触我妻之身乎？贵族之妇人、少女、童女、媳妇、侍女，实不能至此僧园，彼等若到此，当被此沙门释子所污辱。
诸比丘闻婆罗门之讥嫌非难。诸比丘中少欲者讥嫌非难：何以长老优陀夷与女人身相触乎？于是，诸比丘以此事白世尊。时，世尊以是因缘令集比丘众而问长老优陀夷曰：优陀夷！汝实与女人身相触乎？实然！世尊！佛世尊呵责：痴人！汝非相应法、非随顺行、非威仪、非沙门行、非清净行、非所当为。愚人！汝为何与女人身相触乎？愚人！我以种种方便，为离欲而说法，非为具欲乃至说诸欲热之止静。愚人！此非令未信者生信乃至诸比丘！汝等当如是诵此学处任何比丘，若起欲情变心与女人身相触，或捉手、或捉发、或触其某身支者，僧残。
任何者，无论何者亦乃至。
比丘者，乃至即此所谓比丘之意。
起欲情者，言驱使欲念，恋着欲乐。
变心者，欲情亦是变心、瞋怒亦是变心、迷乱亦是变心。此处所谓变心，是指欲情变心也。
与者，共也。
女人者，人女而非夜叉女、饿鬼女、畜生女。初生之女婴亦云人女，何况长大者。
身相触者，猥亵之行为也。
手者，由肘至指甲尖之谓。
发者，纯发、或混合丝之发、或混合华鬘之发、或混合金银之发、或混合真珠之发、或混合宝珠之发也。
身支者，除手及发外，其余皆云身支。
捉摩、重摩、顺摩、逆摩、下、举、牵、推、抱、抱捉、捉、捺摩。
捉摩者，惟捉触之程度。
重摩者，从此至彼摩触也。
顺摩者，由上而下。
逆摩者，由下而上。
下者，向下变曲。
举者，持举于上。
牵者，牵拉之。
推者，推进也。
抱者，捉抱身支。
抱捉者，捉其任何一处。
捉者，惟有捉之。
捺摩者，惟触之程度。
僧残者，乃至是故亦云僧残。
有女人，若比丘作女想而起欲念，于女人身与己身捉摩、重摩、顺摩、逆摩、下、举、牵、推、抱、抱捉、捉、捺摩者僧残。有女人，若比丘疑是女人以起欲念，于女人身与己身捉摩、重摩乃至捉、捺摩者偷兰遮。有女人，若比丘作黄门想而起欲念，偷兰遮。有女人，若比丘作男想作畜生想而起欲念，偷兰遮。
有黄门，若比丘作黄门想而起欲念，于黄门身与捺摩者偷兰遮。若比丘作黄门、疑想男想畜生想女想，于黄门之身与捺摩者突吉罗。
有男，若比丘作男想疑想畜生想女想黄门想乃至突吉罗。
有畜生，若比丘作畜生想疑想女想黄门想男想乃至突吉罗。
有二女人，若比丘于二女人作女想以起欲念，对二女人之身与捺摩者二僧残。有二女人，若比丘于二女人作疑想黄门想男想畜生想而起欲念，于二女人之身捺摩者二偷兰遮。
有二黄门，若比丘于二黄门作黄门想二偷兰遮。有二黄门，于二黄门作疑想男想畜生想女想二突吉罗。
有二男，若比丘于二男作男想二突吉罗。有二男，于二男作疑想畜生想女想黄门想二突吉罗。
有二畜生，若比丘于二畜生作畜生想疑想女想黄门想男想二突吉罗。
有女人与黄门，若比丘于两者作女想而起欲念，于两者之身捺摩者一僧残、一突吉罗。有女人及黄门，若比丘于两者作疑想而起欲念一偷兰遮、一突吉罗。有女人与黄门，若比丘于两者作黄门想而起欲念二偷兰遮男想一偷兰遮、一突吉罗畜生想一偷兰遮、一突吉罗。
有女人与男人，若比丘于两者作女想而起欲念一僧残、一突吉罗。疑想黄门想男想畜生想一偷兰遮、一突吉罗。
有女人与畜生，若比丘于两者作女想而起欲念一僧残、一突吉罗。疑想黄门想男想畜生想一偷兰遮、一突吉罗。
有黄门与男子，若比丘于两者作黄门想而起欲念一偷兰遮、一突吉罗。疑想男想畜生想女想二突吉罗。
有黄门与畜生，若比丘于两者作黄门想而起欲念一偷兰遮、一突吉罗。疑想男想畜生想女想二突吉罗。
有男子与畜生，若比丘于两者作男想而起欲念二突吉罗。疑想畜生想女想黄门想二突吉罗。
有女人，若比丘作女想而起欲念，于女人身与比丘衣捉摩捺摩者偷兰遮。有二女人，若比丘于二女人作女想而起欲念，于二女人之身与己之衣捉摩捺摩者二偷兰遮。有女人与黄门，若比丘于两者作女想而起欲念，于两者之身与己之衣捉摩捺摩者，一偷兰遮、一突吉罗。
有女人，若比丘作女想而起欲念，于女人之衣与比丘之身摩触捺触者偷兰遮。二女人二偷兰遮。女人与黄门一偷兰遮、一突吉罗。有女人，若比丘作女想而起欲念，于女人之衣与比丘之衣摩触捺触者突吉罗。二女人二突吉罗。女人与黄门二突吉罗。
有女人，若比丘作女想而起欲念，以女人之舍物触比丘之身者突吉罗。有二女人，若比丘作二女人想而起欲念，以二女人之舍物触摩己身者二突吉罗。有女人与黄门，若比丘于两者作女人想而起欲念，以两者之舍物触摩己身者，二突吉罗。
有女人，若比丘作女想而起欲念，以女人之舍物触摩其衣者，突吉罗。有二女人，若比丘作二女人想乃至舍物捉摩衣者二突吉罗。女人与黄门二突吉罗。
有女人，若比丘作女想而起欲念，以女人之舍物触比丘之舍物者，突吉罗。二女人二突吉罗。女人与黄门，二突吉罗。
有女人，比丘作女想而起欲念，若女人以身捉摩比丘之身乃至捺摩时，比丘有依顺之意向，动身以受触乐者僧残。
有二女人，于二女人作女想而起欲念，若二女人捉摩受触乐者二僧残。有女人与黄门，于两者作女想而起欲念，两者若捉摩受触乐者，一僧残、一突吉罗。
有女人，作女想而起欲念，若女人以比丘之身捉自己之衣偷兰遮。有二女人二偷兰遮，有女人与黄门一偷兰遮、一突吉罗。
有女人，作女想而起欲念。若女人以比丘之衣捉摩己身者偷兰遮。二女人二偷兰遮也。女人与黄门一偷兰遮、一突吉罗。有女人，作女想而起欲念，若女人以比丘衣捉摩己衣者，突吉罗。二女人二突吉罗。女人与黄门二突吉罗。
有女人，有女想而起欲念。女人以比丘之舍物捉摩其身，有摩触之意而动身受触乐者突吉罗。二女人二突吉罗。女人与黄门二突吉罗。以比丘之舍物与衣二女人女人与黄门二突吉罗。
有女人，有女想而起欲念。女人若以比丘之舍物捉摩女人之舍物，比丘有摩触之意而动身受触乐者，突吉罗。二女人二突吉罗。女人与黄门二突吉罗。
有摩触之意，动身而受触乐者僧残。有摩触之意，动身而不受触乐者突吉罗。有摩触之意，不动身而受触乐者不犯也。有摩触之意，不动身而不受触乐者不犯也。被捉有求脱之意而动身，受触乐者不犯也。有求脱之意而动身，不受触乐者不犯也。有求脱之意而不动身，受触乐者不犯也。有求脱之意而不动身，不受触乐者不犯也。
无意者、无念者、不知者、不受乐者，痴狂者、心乱者、痛恼者、最初之犯行者，不犯也。
母、女、妹、妻、夜叉女、黄门、眠女、死女、畜生女、木像女。
强捉、桥、道、树、船、绳、棒、推钵、礼拜，努力而不触时。
尔时，一比丘对母以爱慕其母之情，对女儿以爱护女儿之情，乃至对妹以爱护妹之情而触摩之。彼心生悔恨：我，非僧残乎？以此事白世尊乃至比丘！非僧残，突吉罗。
尔时，一比丘与故妻身相触。彼心生悔恨乃至比丘！汝僧残。
尔时，一比丘与夜叉女与黄门身相触。彼心生悔恨乃至比丘！非僧残，偷兰遮。
尔时，一比丘与眠女身相触，彼心生悔恨乃至比丘！汝僧残。与死女偷兰遮与畜生女突吉罗与木像女突吉罗。
尔时，众多女人强捉一比丘，腕相钩而行，彼心生悔恨乃至比丘！汝受乐乎？世尊！我不受乐。不受乐者不犯也。
尔时，一比丘与女人渡桥，而动欲心，彼心生悔突吉罗。
尔时，一比丘见女人前来，起欲心而以肩碰之，彼心生悔僧残。
尔时，一比丘与女人上树乘船而动欲心。彼心生悔突吉罗。
尔时，一比丘因女人所持之绳，而起欲心。彼心生悔偷兰遮。尔时，一比丘因女人所持之棒而起欲心。彼心生悔偷兰遮。
尔时，一比丘动欲心，以钵推女人。彼心生悔偷兰遮。
尔时，一比丘于女人礼拜时，起欲心而举足。彼心生悔僧残。
尔时，一比丘思：我当捉女人。努力而不接触。彼心生悔突吉罗。
尔时，佛世尊在舍卫城祇树给孤独园。时，长老优陀夷住阿兰若。其长老之房舍优雅美丽清净。其时，众多女人来园观游精舍。时，其诸女人至长老优陀夷处，而作是言：大德！我等欲观大德之精舍。于是，长老优陀夷使诸女人等入见精舍。然后，言有关彼等之大小便道，说好又说恶、或请或求、或问或反问、又解说、又教诫、又恶骂。其女人中，堕落无耻者，与优陀夷共谈笑戏乐。然，诸女人中，有惭耻者离去，而非难诸比丘。大德！此非随顺行、非威仪。我等亦不欲我夫如是云耳，何况大德优陀夷耶？
诸比丘中少欲者讥嫌非难：为何长老优陀夷对女人言粗恶语乎？于是，诸比丘以此事白世尊。尔时，世尊以是因缘令集比丘众而问长老优陀夷曰：优陀夷！汝实对女人言粗恶语乎？实然！世尊！佛世尊呵责：愚人！此非相应法、非随顺行、非威仪、非沙门行、非清净行、非所当为。汝，愚人！何故于女人言粗恶语耶？我以种种方便，为离欲而说法，非为具欲乃至非为说诸欲热之止静耶？愚人！此非令未信者生信乃至诸比丘！汝等当如是诵此学处任何比丘，起欲情变心，对女人言粗恶语者，即如年轻男子向年轻女人言含淫欲法之语者，僧残。
任何者，无论何者亦乃至。
比丘者，乃至即此所谓比丘之意。
起欲情者，为欲念所驱而恋着欲乐之谓。
变心者，欲情亦是变心、瞋怒亦是变心、迷乱亦是变心，在此处所谓变心是指欲情变心。
女人者，人女而非夜叉女、饿鬼女、畜生女，有智而能知善语、恶语、粗语、非粗语者。
言者，如年轻男子对年轻女子、少年对少女，欲行之男子对欲行之女子之谓。
粗恶语者，有关大小便道淫欲法之语。
含淫欲法者，有关于淫欲之法。
僧残者，乃至是故亦云僧残。
语二道，说好、说恶、乞、求、问、反问、解说、教诫、或恶骂。
说好者，称说赞叹二道。
说恶者，诋毁非难二道。
乞者，说：与我，应与我。
求者，说：汝母何时与汝耶？汝父何时与耶？汝之天神何时与耶？何时有好事？何时汝得淫欲法？
问者，说：汝如何与汝夫耶？如何与爱人耶？
反问者，说：汝实如是与汝夫，如是与汝爱人。
解说者，被问而言：当如是与，若如是与者，当得汝夫之宠爱也。
教诫者，不被问而言：如是与，如是与者，汝夫当宠爱汝也。
骂者，说：汝无形、汝不全形、无血者、恒出血者、恒布者、漏出者、汝长崛、汝黄门、汝出两边者、汝破根者、汝二根者。
有女人，若比丘作女想而起欲念，于女人之大便道、小便道，言其好恶骂者，僧残。有二女人，若比丘于二女人作女人想而起欲念，于二女人之大便道二僧残。有女人与黄门，若比丘于两者有女想而起欲念，于两人之大便道一僧残、一突吉罗。
有女人，若比丘作女想而起欲念，除女人之大小便道外，就其颈以下，由膝盖以上，言其好恶乃至骂者，偷兰遮。二女人二偷兰遮。女人与黄门一偷兰遮、一突吉罗。
有女人，若比丘作女想而起欲念，就其女人之颈以上、膝盖以下，说好恶突吉罗。二女人二突吉罗。女人与黄门二突吉罗。
有女人，若比丘作女想而起欲念，于女人之衣服，言其好恶突吉罗。二女人二突吉罗。女人与黄门二突吉罗。
为义而说、为法而说、为教而说，痴狂者、最初之犯行者，不犯也。
赤染、粗、多、硬、长、播种、道终、笃信、布施、作业。
尔时，有一女人着新染之毛织衣。一比丘生起欲念，言其女人曰：妹！实汝之赤染。其女不解，云：然！大德！新染之毛织衣也。彼心生悔恨，我非僧残乎？以此事白世尊。世尊曰：比丘！非僧残，突吉罗。
尔时，有一女人着粗毛织衣如是言：妹！实汝之粗毛。其女不解，云：大德！然！是粗毛织衣也。彼心生悔突吉罗。
尔时，一女人着新缝之衣如是言：妹！汝实毛多。其女不解，云：大德！然！新缝之毛衣也。彼心生悔突吉罗。
尔时，一女人着硬毛衣如是言：妹！实汝之硬毛。然！大德！硬毛之毛衣。突吉罗。
尔时，一女人着外衣如是言：妹！汝之毛长。大德！然！外衣也。突吉罗。
尔时，一女人于田园播种已而归，一比丘起欲心，言其女人曰：妹！汝已播下种。其女人不解，曰：然！大德！我等已播下。彼心生悔恨乃至比丘！非僧残，突吉罗。
尔时，一比丘见前来一出家女，起欲心而言其女曰：妹！道终焉？其女不解，曰：然！比丘！汝应当前进。彼心生悔偷兰遮。
尔时，一比丘起欲心而对一女人曰：妹！汝是笃信者，然而，与汝夫之物却不与我等。大德！何者？淫欲法也。彼心生悔僧残。
尔时，一比丘起欲心而对一女人曰：妹！汝是笃信者，然而，却不与我等最上布施。大德！何物是最上布施。淫欲法也。彼心生悔恨僧残。
尔时，一女人正在作务。一比丘起欲心，而对彼女人曰：妹！起，我作。乃至妹！坐，我作。乃至妹！卧，我作。乃至彼女人不解。彼心生悔恨突吉罗。
尔时，佛世尊在舍卫城祇树给孤独园。时，长老优陀夷于舍卫城有檀越，往返于许多居士家。时，一寡妇端正美貌。其时，长老优陀夷于晨着内衣，持外衣与钵至其妇人家，坐于已设座位上。时，妇人至长老优陀夷处顶礼，而坐一面。妇人于一面坐已，长老优陀夷为说法，教示教诫，令踊跃欢喜。时，妇人听优陀夷说法欢喜而对长老优陀夷曰：大德！请云所需。我等当得供奉，诸如衣服、饮食、房舍、病资具药物等。妹！如衣服、饮食、房舍、病资具药物等，我等非所难得。然，与我等难获者。大德！何物耶？淫欲法也。大德！所欲乎？妹！所欲也。大德！请来。而入幽室，解衣而仰卧床上。时，优陀夷近彼女人，言：谁愿触其不净臭处耶？之后，吐唾而去。时，其妇人讥嫌非难：此等沙门释子无耻，虚言妄语而行恶行。彼等实自言己是法行者、寂静行者、梵行者、实语者、持戒者、善法行者，而彼等无沙门行、无梵行，彼等破沙门行、破梵行，彼等离沙门行、离梵行。何故沙门优陀夷自求淫欲法而言：谁愿触其不净臭处耶？之后，吐唾而去耶？我有何恶耶？我有何恶臭耶？以何故遗弃我耶？其他妇女亦讥嫌非难：此等沙门无耻何故沙门优陀夷实自求其女之淫欲法而言：谁愿触其不净臭处耶？之后，吐唾而去耶？其女人有何恶耶？其女人有何恶臭耶？何故遗弃其女人耶？
诸比丘闻其诸女人等之讥嫌非难。彼诸比丘中少欲者讥嫌非难：为何长老优陀夷于女人前为己赞叹淫欲供养耶？如是，诸比丘以此事白世尊。世尊以是因缘令集比丘众而问长老优陀夷曰：优陀夷！汝实于女人前，为己赞叹淫欲供养耶？世尊！实然！佛世尊呵责：愚人！汝行非相应法、非随顺行、非威仪、非沙门行、非清净行、非所当为。愚人！汝为何于女人前，为己赞叹淫欲供养耶？愚人！我以种种方便，为离欲而说法，非为具欲乃至非为说欲热之静止乎？愚人！此非令未信者生信乃至诸比丘！汝等当如是诵此学处任何比丘，若起欲情变心，于女人前，为己赞叹淫欲供养而言：妹！于如我之持戒者、梵行者、具善法行者，依此法供养，则此为供养中之第一。若有关淫欲法者，僧残。
任何者，见僧残三。二谓知粗恶语、非粗恶语之智者。
女人前者，于女人之邻或女人之近处。
为己淫欲者，是为己之淫欲、为己之因、为己之意志、为己之供养。
妹者，是刹帝利女、或婆罗门女、或吠舍女、或首陀罗女。
如我者，或刹帝利、或婆罗门、或吠舍、或首陀罗。
持戒者者，已离杀生、已离偷盗、已离虚言。
梵行者者，已离不净法。
具善法行者者，由其戒、其梵行而具足善法行者。
依此法者，依淫欲法。
供养者，能令人喜欢。
此为第一者，言此是第一、此为最上、此为最胜、此为最善、此为最顶。
若有关淫欲法者，若有连结于淫欲法。
僧残者，乃至是故亦云僧残。
有女人，若比丘作女想而起欲念，于女人前，为己赞叹淫欲供养者，僧残。有二女人，若比丘于二女人作女想二僧残。女人与黄门，若比丘于两者作女想一僧残、一突吉罗。
言：请以衣服、饮食、房舍、病资具药物供养。痴狂者、最初之犯行者，不犯也。
为何不妊、得子、爱乐、幸福、应以何物供养、如何趣善趣。
尔时，一不妊女如是对所供养比丘曰：大德！我如何能有妊乎？然，妹！当行第一布施。大德！何为第一布施？淫欲法也。彼心生悔僧残。
尔时，可妊女如是对所供养比丘曰：我如何能得子乎？然，妹！当行第一布施。大德！何为第一布施？淫欲法也。彼心生悔僧残。
尔时，一女人对所供养比丘曰：大德！我如何得我夫之爱乐乎？大德！我如何得幸福乎？然，妹！当行第一布施。僧残。
尔时，一女人对所供养比丘曰：大德！我当以何物供养大德乎？妹！当以第一布施。大德！何为第一布施？淫欲法也。彼心生悔僧残。
尔时，一女人对所供养比丘曰：大德！我当以何物供养大德乎？当以第一布施。大德！何为第一布施？僧残。
尔时，一女人对所供养比丘曰：大德！我如何趣善趣？然，妹！当行第一布施。大德！何为第一布施？僧残。
尔时，佛世尊在舍卫城祇树给孤独园。时，长老优陀夷于舍卫城有施主，往返于许多家。于此，见未婚男子或童女，于男子之父母前赞叹童女：某家童女端正美丽，贤慧而伶俐勤勉，其童女实适合此家之男子。父母如是言：大德！我等不知彼等为何人或属何家？若大德令与之，我等当为儿娶其童女。又于童女之父母前赞叹男子：某家男子端正美貌，有智而伶俐勤勉，彼男子实适合此童女。彼等如是言：大德！我等不知彼等为何人或属何家？我等如何能为童女之婚事？大德若有求者，我等之童女当与其男子。彼以如是方便为婚姻嫁娶。
尔时，一村主之寡妇有一女，端正美丽。村外之邪命外道之俗弟子等，至其妇处作如是言：大姊！此女请与我子。彼女如是言：诸贤！我不知汝等为何人或属何家？我唯一之女儿如何能往村外耶？我不与也。诸人如是对邪命弟子曰：诸贤！汝等何故而来耶？诸贤！我等为吾儿至某村妇家求其女。彼妇曰：诸贤！我不知汝等为何人或属何家？我唯一之女儿如何能往村外耶？我不与也。诸贤！汝等由谁求彼村妇之女耶？诸贤！宜告优陀夷，优陀夷应与之。
于是，彼邪命弟子等至长老优陀夷处而如是言：大德！我等往某某村妇我不与之。愿大德！令彼妇之女，与我等之子。如是，优陀夷至彼妇家而如是言：何故女不与彼等耶？大德！我不知彼等为何人或属何家？我唯一之女儿如何能往村外耶？我不与之。与彼等，我知彼等。大德！若大德知之，我当与。如是，其妇以女与邪命弟子。
如是，其邪命外道之俗弟子等，娶其女，一月令作妇事，其后即令作婢事。如是，彼女遣使至母处言：我实困苦而无乐。唯有一月作妇事，而后令作婢事。母！请来带我归。如是，其妇至邪命弟子处而言：诸贤！汝等勿令此女作婢事，应以作妇事。彼等言：我等之嫁娶非关于汝，我等之嫁娶乃与沙门所为，我等不知，汝走。如是，彼妇被邪命弟子所侮辱，再归舍卫城。
彼女再遣使至母处：我实困苦而无乐，唯有一月作妇事，而后令作婢事。母！请来带我归。彼村妇至长老优陀夷处而言：大德！我女实困苦而无乐。唯有一月令其作妇事，其后令作婢事。大德！请往告：汝等勿令此女作婢事，应令此女作妇事。于是，长老优陀夷至邪命弟子处而如是言：诸贤！勿使此女作婢事，令作妇事。彼等答曰：我等之嫁娶非关于汝，乃与村妇所为，汝应是沙门，沙门不营务当是好沙门，我等不知，汝走。如是，优陀夷被邪命弟子所侮辱，再归舍卫城。
彼女再三遣使至母处：我实困苦带我归。彼妇再至优陀夷处大德！请往告令作妇事。先前，我亦被邪命弟子侮辱。姊！请去！我不去。
尔时，其妇讥嫌非难：犹如我女因恶翁姑及主夫而困苦无乐，大德优陀夷亦应如是困苦无乐。彼女亦讥嫌非难：犹如我因恶翁姑及主夫而困苦无乐，大德优陀夷亦应如是困苦无乐。其他女人亦不满其翁姑及主夫而咒诅：犹如我等因恶翁姑及主夫而困苦无乐，大德亦应如是困苦无乐。然，诸女人中，满足翁姑及主夫者如是期愿：犹如我等有好翁姑及主夫而幸福快乐，大德优陀夷亦应如是幸福快乐。
诸比丘闻女人之咒诅或女人之期愿。彼等中少欲者亦讥嫌非难：长老优陀夷何以为媒人耶？如是，诸比丘以此事白世尊。世尊以是因缘令集比丘僧而问长老优陀夷曰：优陀夷！汝实为媒乎？实然！世尊！佛世尊呵责：愚人！汝何以为媒人耶？愚人！此非令未信者生信乃至诸比丘！汝等当如是诵此学处任何比丘，为媒者，即为女子传达男子之情意，或为男子传达女人之情意，或令成夫妇，或令成情人者，僧残。
尔时，众多赌徒游乐于园中，遣使招游女：请来！我等在园中游乐。彼女曰：诸贤！我不知汝等是何人或属何家？我有甚多用物资具，岂可往市外乎？我当不去。如是，使者以此语诸赌徒。如斯告时，有一人对诸赌徒言：诸贤！汝等以何求游女乎？诸贤！宜语优陀夷，优陀夷者当使她来也。如是言时，一优婆塞对其人言：贤者！勿作是言，如此作非沙门释子所宜，大德优陀夷当不为也。如此说时，以当为、当不为赌之。
于是，赌徒等至长老优陀夷处而如是言：大德！我等游乐于园中，遣使者往某游女处言：请来！我等在园中游乐。彼女言：我不知汝等是何人或属何家？我有甚多用物资具，岂可往市外乎？我当不去。愿大德使其游女来。如是，长老优陀夷至游女处而言：汝等何故不至彼处乎？大德！我不知彼等何人我当不去。我知彼等，即至彼处！大德若知之，我当去。如是，彼等赌徒，携游女行往园中。
尔时，彼优婆塞讥嫌非难：何以大德优陀夷为一时之媒乎？诸比丘闻优婆塞之讥嫌非难。比丘中少欲者亦讥嫌非难：何以长老优陀夷为一时之媒乎？如是，诸比丘以此事白世尊。优陀夷！汝实为一时之媒乎？实然！世尊！佛世尊呵责乃至愚人！汝何以为一时之媒乎？愚人！此非令未信者生信乃至诸比丘！汝等当如是诵此学处任何比丘，为媒者，即为女人传达男子之情意、或为男子传达女人之情意、或令成夫妇、或令成情人，虽一时之关系，亦僧残。
任何者，无论何者亦乃至。
比丘者，乃至即此所谓比丘之意。
为媒者，被女人所遣而至男子处，或被男子所遣而至女人处。
为女人传达男意者，将男子之情意报告女子。
为男子传达女意者，将女人之情意报告男子。
或令成夫妇者，乃令成夫妻。
或令成情人者，令成爱情。
虽一时者，令成为一时之妻。
僧残者，乃至是故亦云僧残。
有十种女人，即母护、父护、父母护、兄护、姊护、宗亲护、姓护、法护、自护、罚护。
有十种妇，即买得、乐住、雇住、衣物、水得、镮得、婢取、执作、俘虏妇、暂住妇。
母护女者，母为保护监督支配者。
父护女者，父为者。
父母护女者，父母为者。
兄护女者，兄为者。
姊护女者，姊为者。
宗亲护女者，宗亲为者。
姓护女者，宗族为者。
法护女者，同法人为者。
自护女者，被带入内室，而说：此女是我所有，乃至被花束围绕者。
罚护女者，由谁立杖，而宣言：凡是至某某女人处者，当与此人罚杖。
买得妇者，以财物买之令住。
乐住妇者，爱人令爱人住。
雇住妇者，与物而令住之。
衣物住妇者，与衣物而令住之。
水得妇者，触水钵而令住之。
镮得妇者，取去镮而令住之。
婢取妇者，既是婢又为妇。
执作妇者，既是作务者又为妇。
俘虏妇者，俘虏中取来者。
暂住妇者，一时之妇。
男子遣使比丘：大德！往语某母护女：汝当为某人之买得妇。若比丘领受彼语，往语之，受彼语还报者，僧残。男子语某父护女。语某罚护女。僧残。
男子遣使比丘：大德！往语某母护女及某父护女：汝等当为某人之买得妇。领受彼语僧残。男子某母护女及某父母护女某母护女及某罚护女僧残。
男子某父护女及某父母护女某父护女及某母护女僧残。
男子某罚护女及某母护女某罚护女及某自护女僧残。
如是二根、三根乃至九根亦如是为之。此为十根法男子遣使比丘：大德！往语某母护女及父护女某罚护女者。僧残。
男子遣使比丘：大德！往语某母护女：汝为某人之乐住妇乃至雇住妇乃至暂住妇。领受彼语僧残。
男子遣使比丘：语某母护女及某父护女某罚护女为暂住妇。领受彼语者僧残。
男子遣使比丘：大德！往语某母护女：汝为某人之买得妇。若比丘领受彼语，往语之，若还报者，僧残。男子为乐住妇乃至为雇住妇暂住妇。僧残。
男子遣使比丘：大德！往语某罚护女：汝为某人之买得妇与乐住妇暂住妇。僧残。
男子遣使比丘：大德！往语某母护女：汝为某人之买得妇。僧残。
语某母护女及某父护女：汝等为某人之买得妇与乐住妇。僧残。语某母护女、某父护女及某父母护女：汝等为某人之买得妇及乐住妇、雇住妇。僧残。两者当如是增进。
男子遣使比丘：大德！往语某母护女、某父护女某罚护女：汝等为某买得妇、乐住妇暂住妇。僧残。
男子之母遣使比丘乃至男子之父遣使比丘乃至男子之父母遣使比丘乃至兄姊宗亲同姓，男子之同法人遣使比丘乃至。
母护女之母遣使比丘：大德！往语某女：为某人之买得妇。僧残。母护女之母遣使比丘：大德！往为乐住妇乃至暂住妇。僧残。
母护女之母遣使比丘：大德！往语某女：为某人之买得妇、乐住妇暂住妇。僧残。
父护女之父遣使比丘乃至父母护女之父母遣使比丘乃至兄护女之兄遣使比丘乃至姊护女之姊宗亲护女之宗亲同姓护女之同姓法护女之同法人以自护女为所有者，遣使比丘乃至罚护女之立杖者遣使比丘：大德！往语某女：汝为某人之买得妇。为某人之买得妇、乐住妇暂住妇。僧残。
母护女遣使比丘：大德！往语某某：我应为某人之买得妇。僧残。母护女当为乐住妇。乃至当为暂住妇。僧残。
罚护女遣使比丘：大德！往语某某：我应为某人之买得妇、乐住妇暂住妇。比丘领受彼语，往语之，还报者，僧残。
受语、传言、还报者僧残。受语、传言、不还报者偷兰遮。受语、不传言、还报者偷兰遮。受语、不传言、不还报者突吉罗。不受语、传言、还报者偷兰遮。不受语、传言、不还报者突吉罗。不受语、不传言、还报者突吉罗。不受语、不传言、不还报者不犯也。
男子命众多比丘：大德！往传言某女。全比丘受语、传言、还报者，全比丘僧残。男子往传言。全比丘受语、传言，一比丘还报者，全比丘僧残。男子往传言。全比丘受语，一比丘传言，全比丘还报者，全比丘僧残。男子往传言。全比丘受语，一比丘传言，一比丘还报者，全比丘僧残。
男子命比丘：大德！往传言某女。受语、传言、还报者，僧残。男子命比丘：大德！往传言某女。受语、传言，令弟子还报者，僧残。男子命比丘往传言。受语，令弟子往传言，而自还报者，僧残。男子命比丘往传言。受语，令弟子传言，弟子传之，令他人还报者，两者偷兰遮。
往时，受语传告；归时，不报者，偷兰遮。往时，不受语；归时，受语传报者，偷兰遮。往时，受语语之；归时，受语传报者，僧残。
为僧、为塔、为病人而往理事务，痴狂者、最初之犯行者，不犯也。
眠女、死女、外出、非女、黄门、争执和解，为黄门作媒。
尔时，一男子命一比丘：大德！往语某女。彼往问诸人：某女住何处乎？大德！在眠。彼心生悔，我非僧残乎？以此事白世尊。比丘！非僧残，突吉罗。
尔时，一男子命一比丘：大德！往语某女。比丘往而问诸人：某女于何处乎？大德！死矣。乃至大德！外出。乃至大德！非女也。乃至大德！女黄门也。彼心生悔突吉罗。
尔时，或女人与夫争执而往母家。所供养比丘和解之。彼心生悔乃至比丘！其女被离婚乎？世尊！无。比丘！其女非被离婚者，不犯也。
尔时，一比丘为黄门作媒。彼心生悔，我非僧残乎？以此事白世尊。比丘！非僧残，偷兰遮。
尔时，佛世尊在王舍城迦兰陀竹林园中。时，阿罗毗之诸比丘共乞造房舍，无主而自理，需建材无限量而此事无所终止。彼等乞求极多，言：汝等与人、汝等与工人、与牛、与车、与刀、与斧、与锄、与锹、与锯、与蔓草、与竹、与文若草、与婆婆草、与草、与土。诸居士为此乞求而烦恼。见诸比丘则恐怖战栗，或改道而走、或翻脸、或闭户，见牛误以为比丘而奔逃。
时，长老大迦叶于王舍城安居已，向阿罗毗出发，渐渐游行至阿罗毗。于是，长老大迦叶住于阿罗毗之阿伽罗婆寺中。时，长老大迦叶晨着下衣，持上衣与钵，因乞食而入阿罗毗邑，诸居士见长老大迦叶，惊恐战栗，或改道而走、或翻脸、或闭户。如是，长老大迦叶于阿罗毗邑行乞已，食后，由行乞归，语诸比丘：友！原此阿罗毗丰饶而易得食，依施与之食生活容易。然，今日阿罗毗，饥馑难得食，依施与之食生活非易。友！以何因缘，此阿罗毗饥馑难得食，依施与之食生活非易耶？时，诸比丘以此事告长老大迦叶。
尔时，世尊随意住于王舍城后，向阿罗毗游行，渐渐游行至阿罗毗。于是，世尊住阿罗毗之阿伽罗婆寺中。时，长老大迦叶来至世尊处，顶礼世尊已，于一面坐。坐已，长老大迦叶以此事白世尊。尔时，世尊以是因缘令集比丘僧而问阿罗毗之诸比丘曰：诸比丘！汝等实共乞造房舍，无主而自理，需建材无限量而此事无所终止耶？汝等向彼等乞求极多，言：汝等与人见牛误以为比丘而奔逃耶？实然！世尊！佛世尊呵责：汝等愚人！何以共乞造房舍此等事无所终止，汝等于彼等极多，言：汝等与人与土耶？愚人！此非令未信者生信乃至呵责已、说法已，语诸比丘曰：
诸比丘！过去世有二兄弟仙人，住恒河边。时，名为摩尼犍大龙王，渡恒河至弟仙人处，盘绕七圈，圈圈环绕彼，成大镰刀形立于彼头上。诸比丘！尔时，弟仙人恐怖其龙，形体枯瘦，容貌憔悴，筋脉悉现。兄仙人见弟仙人之形体枯瘦，容貌憔悴，筋脉悉现，而对彼曰：汝何故形体悉现耶？尊者！此摩尼犍大龙王，渡恒河来至我处，盘绕七圈，围绕我身成大镰刀形立我头上。恐怖其龙，故我形体悉现。汝不欲龙王来乎？尊者！我不欲龙王来也。汝见其龙之何物耶？尊者！我见龙之颈饰有宝珠。然而，汝向龙王乞其摩尼：与我摩尼！我欲摩尼！
时，摩尼犍大龙王，渡恒河至弟仙人处，立于一面。龙王于一面立已，弟仙人如是言：与我摩尼！我欲摩尼！诸比丘！此时摩尼犍大龙王言：比丘乞摩尼，比丘欲摩尼。即去。摩尼犍大龙王再渡恒河至弟仙人处。弟仙人遥见龙王，则对彼曰：与我摩尼！我欲摩尼！此时龙王言：比丘乞摩尼，欲摩尼。即由其处折回。诸比丘！龙王三次渡恒河，弟仙人见龙王渡恒河，即对龙王曰：与我摩尼！我欲摩尼！诸比丘！此时摩尼犍大龙王，以偈颂谓弟仙人：我丰饶饮食皆由摩尼出不与汝贪人不复来汝庵壮者剑在手胁我乞摩尼不与汝贪人不复来汝庵诸比丘！其时摩尼犍大龙王言：比丘乞摩尼，欲摩尼。即归而不复来。
时，弟仙人，不见美丽之龙王，形体更枯瘦，颜貌憔悴，筋脉悉现。兄仙人见弟仙人形体更悉现，如是对弟仙人曰：汝何故形体更筋脉悉现乎？尊者！我因不见美龙王，形体更悉现也。时，兄仙人为弟仙人说偈颂曰：勿求人之爱贪求生憎怨梵士乞摩尼龙去不复现诸比丘！彼畜生亦实不喜乞求，何况人乎？
诸比丘！昔一比丘住于雪山腹之一深林。近其深林处，有大深池。时，大鸟群日中寻食于此池，夜往宿深林。诸比丘！时，彼比丘受鸟群乱鸣所扰，来我处顶礼已，于一面坐。其比丘坐已，我对彼如是言：比丘！诸事安适耶？易得食耶？长途涉旅不疲怠耶？汝由何处来耶？世尊！诸事安好。世尊！易得食，长途之旅不疲怠。世尊！雪山腹有大深林，近其深林有大深池，有大鸟群日中寻食彼池，日没回宿其深林。世尊！我为鸟群乱鸣所扰，故由彼处而来。比丘！汝不欲其鸟群来耶？世尊！我不愿其鸟群来。然，比丘！汝往深林之处，于夜之初分，三次唱言：住此深林中之所有众鸟听我言，我要汝翼，汝等各与我翼！夜之中分亦乃至夜之后分亦与我翼！
如是，诸比丘！其比丘入深林中，夜之初分三次唱言：住此深林中与我翼！夜之中分亦夜之后分亦与我翼！时，彼众鸟因比丘乞羽翼，比丘欲羽翼。而舍去此深林，从此，去不复还。比丘！彼畜生且不喜乞求，何况人乎？
诸比丘！昔良家子赖吒婆罗之父，以偈对赖吒婆罗曰：彼众我不知彼等且乞我汝是我之子何故不来乞乞者人不爱不得则憎怨故我不求汝勿怨憎于我诸比丘！彼赖吒婆罗实是良家子，对己父且如是言，何况他人之对他人乎？
诸比丘！诸居士之聚财，难集又难护。于此，愚人！汝等实如是于难集难护之聚财，多乞求而住，言：汝等与人、与工人、与牛乃至与土。愚人！此非令未信者生信乃至诸比丘！汝等当如是诵此学处若比丘自乞造房舍，无主自理时，应如量而造。于此所谓如量者：长十二佛搩手、内广七搩手也。应率同诸比丘指示作处，应由此诸比丘于无难处、有行处指示作处；若比丘于有难处、无行处之作处，自乞造房舍，或不率同诸比丘指示作处，或过量者，僧残。
自乞者，自乞求人、工人、斧、车、铊、手斧、锄、凿乃至草、土。
造者，自造或令他人造。
房舍者，内部有涂抹、外部亦有涂抹或内外均有涂抹者。
无主者，无其他任何人为施主，即或男、或女、或在家、或出家者。
自理者，为自己而作。
应如量而造。于此所谓如量者：长十二佛搩手者，指外侧之量而言。
内广七搩手者，指内侧之量而言。
应率同诸比丘指示作处者，造房舍之比丘，乞求房舍之作处时，应至僧中，偏袒右肩，礼上座比丘足，胡跪合掌白如是：
诸大德！我自乞造房舍，无主而自理。诸大德！我今乞求僧伽检视作处。
应二次乞请，三次乞请，若全僧伽能检视作处，得由全僧伽检视之；若全僧伽不能检视作处时，得乞求其中有聪明贤能之比丘，知有难处、无难处、有行处、无行处者之听许。诸比丘！当如是认可。应由一聪明贤能之比丘于僧中唱言：
大德僧！请听！此某甲比丘，自乞造房舍，无主而为己。彼求僧检视作处，若僧时机可者，请僧听许某甲、某甲比丘，检视某甲比丘之作处。如是表白。
大德僧！请听！此某甲比丘求僧检查作处，请僧听许某甲、某甲比丘，检视某甲比丘之作处。诸大德中，对于某甲、某甲比丘，检视某甲比丘之作处，忍者默然，不忍者请说。
僧已对于某甲、某甲比丘，检视某甲比丘之作处听许已。僧已忍，是故默然，我如是知解。
彼被认准之比丘，往其作处检视，应知有难处、无难处、有行处、无行处。若是有难处、无行处者，应言勿作于此；若无难处、有行处者，应对僧伽报告无难处、有行处。其造房舍比丘，至僧中，偏袒右肩，礼上座比丘足，胡跪合掌白如是：
诸大德！我自乞造房舍，无主而自理。
诸大德！我求僧指示作处。
应二次乞请、三次乞请。应由一聪明贤能之比丘于僧中唱言：
大德僧！请听！此某甲比丘，自乞造房舍，无主而自理。彼求僧指示作处，若僧时机可者，僧当指示某甲比丘之作处。如是表白。
大德僧！请听！此某甲比丘乞求。僧指示某甲比丘之作处。诸大德中，指示某甲比丘之作处，忍者默然，不忍者请说，由僧指示某甲比丘之作处已。僧忍知解。
有难处者，谓或有蚂蚁之住处、或有白蚁之住处、或鼠之住处、蛇之住处、蝎之住处、百足之住处、象之住处、马之住处、狮子之住处、虎之住处、豹之住处、熊之住处、鬣狗之住处，此中某一畜生之住处；或七谷之生处、七菜之生处；或屠杀处、刑场处、或冢墓处、园地处；或王地、象屋、马屋、监狱、酒坊、狱所、车道、四叉路、集会处、有幕处，此言有难处。
无行处者，如牛车不得回转，四周阶梯不得回转之处，此言无行处。
无难处者，非蚂蚁之住处、非白蚁之住处非有幕处，此言无难处。
有行处者，于牛车阶梯得回转者，此言有行处。
自乞者，谓自乞求人土。
造者，自造或令他人造。
房舍者，内部有涂抹、外部亦有涂抹或内外均有涂抹。
或不率同诸比丘指示作处，或过量者，不由白二羯磨指示作处，或长或广，其量超过毛发程度。自造或令他造者，每所造，突吉罗。至最后之一泥团未涂者，偷兰遮。其泥团涂已者，僧残。
僧残者，乃至是故亦云僧残。
比丘造房舍，不被指示作处，而于有难处、无行处者，一僧残、二突吉罗。比丘造房舍，不被指示作处，而于有难处、有行处者，一僧残、一突吉罗。比丘造房舍，不被指示作处，而于无难处、无行处者，一僧残、一突吉罗。比丘造房舍，不被指示作处，而于无难处、有行处者，僧残。
比丘造房舍，被指示作处，而于有难处、无行处者，二突吉罗。比丘造房舍，被指示作处，而于有难处、有行处者，一突吉罗。比丘造房舍，被指示作处，而于无难处、无行处者，一突吉罗。比丘造房舍，被指示作处，而于无难处、有行处者，不犯也。
比丘造房舍，过量而于有难处、无行处者，一僧残、二突吉罗。比丘造房舍，过量而于有难处、有行处者，一僧残、二突吉罗。比丘造房舍，过量而于无难处、无行处者，一僧残、一突吉罗。比丘造房舍，过量而于无难处、有行处者，一僧残。
比丘造房舍，适量而于有难处、无行处者，二突吉罗。比丘造房舍，适量而于有难处、有行处者，一突吉罗。比丘造房舍，适量而于无难处、无行处者，一突吉罗。比丘造房舍，适量而于无难处、有行处者，不犯也。
比丘造房舍，不被指示作处，过量而于有难处、无行处者，二僧残、二突吉罗。比丘造房舍，不被指示作处，过量而于有难处、有行处者，二僧残、一突吉罗。比丘造房舍，不被指示作处，过量而于无难处、无行处者，二僧残、一突吉罗。比丘造房舍，不被指示作处，过量而于无难处、有行处者，二僧残。
比丘造房舍，被指示作处，适量而于有难处、无行处者，二突吉罗。比丘造房舍，被指示作处，适量而于有难处、有行处者，一突吉罗。比丘造房舍，被指示作处，适量而于无难处、无行处者，一突吉罗。比丘造房舍，被指示作处，适量而于无难处、有行处者，不犯也。
比丘命：汝等造我房舍！造彼房舍，不被指示作处，而于有难处、无行处者，一僧残、二突吉罗造彼房舍，被指示作处，适量而于无难处、有行处者，不犯也。
比丘命：汝等造我房舍！而去，而不命：应被指示作处，而于无难处、有行处。造彼房舍，不被指示作处，而于有难处、无行处者，一僧残、二突吉罗指示作处，于无难处、有行处者，不犯也。
比丘命：汝等造我房舍！而去，而不命：应适量而于无难处、有行处。造彼房舍，过量而于有难处、无行处者，一僧残、二突吉罗适量而于无难处、有行处者，不犯也。
比丘命：汝等造我房舍！而去，而不命：应被指示作处，适量而于无难处、有行处。造彼房舍，不被指示作处，过量而于有难处、无行处者，二僧残、二突吉罗被指示作处，适量而于无难处、有行处者，不犯也。
比丘命：汝等造我房舍！而去，亦命：应被指示作处，而于无难处、有行处。造彼房舍，不被指示作处，而于有难处、无行处。彼闻：造我之房舍，不被指示作处，而于有难处、无行处。彼比丘应自往，或遣使云：应被指示作处，而于无难处、有行处。若不自往或不遣使者，突吉罗。比丘命造彼房舍，不被指示作处，而于有难处、有行处。彼闻遣使云：应被指示作处，而于无难处。若不遣使者，突吉罗。比丘命应被指示作处，而于有行处。乃至应被指示作处。乃至应于无难处、有行处。乃至应于无难处。乃至应于有行处。突吉罗造彼房舍，被指示作处，而于无难处、有行处者，不犯也。
比丘命：汝等造我房舍！而去，又命：应适量而于无难处、有行处。造彼房舍，过量而于有难处、无行处。彼闻：为我造房舍，过量而于有难处、无行处。彼比丘自往，或遣使云：应适量而于无难处、有行处。乃至应于有行处。乃至不犯也。
比丘命：汝等造我房舍！而去，又命：应被指示作处，适量而于无难处、有行处。造彼房舍，不被指示作处，过量而于有难处、无行处，彼闻不犯也。
比丘命：汝等造我房舍！而去，又命：应被指示作处，而于无难处、有行处。造彼房舍，不被指示作处，而于有难处、无行处造房舍者，三突吉罗。乃至有难处、有行处造房舍者，二突吉罗。乃至无难处、无行处造房舍者，二突吉罗。乃至无难处、有行处造房舍者，一突吉罗。被指示作处，而于有难处、无行处造房舍者，二突吉罗。乃至有难处、有行处造房舍者，一突吉罗。乃至无难处、无行处造房舍者，一突吉罗。乃至无难处、有行处者，不犯也。
比丘命：汝等造我房舍！而去，又命：应适量而于无难处、有行处。比丘命：汝等造我房舍！而去，又命：应被指示作处，适量而于无难处、有行处。不犯也。
比丘命：汝等造我房舍！而去，造彼房舍，不被指示作处，而于有难处、无行处。彼若于房舍未成时来，由彼比丘云其房舍应与他人，或拆坏再造；若不与他人或不再造者，一僧残、二突吉罗。比丘命：汝等造我房舍！而去，造彼房舍，被指示作处，适量而于无难处、有行处者，不犯也。
自造而未成，由己成之则僧残。自造而未成，由他人成之亦僧残。他人造而未成，由己成之则僧残。他人造而未成，由他人成之亦僧残。
造山窟、洞穴、草屋，为他人造，不犯也。除己之住屋，为公众者皆不犯也。痴狂者、最初之犯行者，不犯也。
尔时，世尊在憍赏弥国瞿师罗园中。尔时，长老阐陀之施主居士，如是对阐陀曰：大德！请示精舍地，我为大德令人造精舍。如是，长老阐陀求精舍地，伐村人、镇人、市人、洲人、国人所奉祀之一神庙树，诸人讥嫌非难：为何沙门释子伐村人国人所奉祀之神庙树耶？沙门释子伤一根之生命。
诸比丘闻诸人之讥嫌非难。彼等中有少欲之比丘亦讥嫌非难：为何长老阐陀砍伐村人国人所奉祀之神庙树耶？时，诸比丘以此事白世尊。阐陀！汝实砍伐村人国人所奉祀之神庙树耶？实然！世尊！佛世尊呵责乃至愚人！汝何以砍伐村人国人所奉祀之神庙树耶？愚人！人人于此树作有生命想。愚人！此非令未信者生信乃至诸比丘！汝等当如是诵此学处若比丘造大精舍，有主而自理，应率同诸比丘指示作处，由诸比丘指示无难处、有行处之作处。若比丘于有难处、无行处之作处，造大精舍；若不率同诸比丘指示作处者，僧残。
造者，是自造或令他造。
大者，谓有主精舍。
精舍者，内部有涂抹、外部亦有涂抹或内外部均有涂抹者。
有主者，有其他任何人为施主，即或男、或女、或在家、或出家者。
自理者，为自己而作。
应率同诸比丘指示作处者，应由造精舍之比丘，查察精舍之作处见第六僧残二云：诸大德！我造大精舍，有主而自理。诸大德！我今乞请僧检视作处此言有行处。
造者，是自造或令他造。
大者，谓有主精舍。
精舍者，内部有涂抹、外部亦有涂抹或内外部均有涂抹者。
不率同诸比丘指示作处者，不由白二羯磨指示精舍之作处，自造或令他造者，每所造，突吉罗。至最后之一泥团未涂者，偷兰遮。其泥团涂已者，僧残。
僧残者，乃至是故亦云僧残。
比丘造精舍，不被指示作处，而于有难处、无行处者见第六僧残三，过量适量章于此不提被指示作处，于无难处、有行处者，不犯也。
比丘命：汝等造我精舍！造彼精舍，不被指示作处有难处、无行处被指示作处，于无难处、有行处者，不犯也。
比丘命：汝等造我精舍！而去，且不命：应被指示作处，于无难处、有行处。造彼精舍，不被指示作处，于有难处、无行处。被指示作处，于无难处、有行处者，不犯也。
比丘命：汝等造我精舍！而去，又命：应被指示作处，于无难处、有行处。造彼精舍，不被指示作处，于有难处、无行处。彼闻：造我精舍，不被指示作处，于有难处、无行处。由彼比丘自往或不犯也。
比丘命：汝等造我精舍！而去，又命：应被指示作处，于无难处、有行处。造彼精舍，不被指示作处，于有难处、无行处造精舍者，三突吉罗被指示作处，于无难处、有行处者，不犯也。
比丘命：汝等造我精舍！而去，造彼精舍，不被指示作处，于有难处、无行处。彼若于未成时至被指示作处，于无难处、有行处者，不犯也。
自造而未成同第六僧残三、最初之犯行者，不犯也。
尔时，佛世尊在王舍城迦兰陀竹林园。时，长老沓婆摩罗子，生年七岁即证阿罗汉果，凡是诸声闻所应通达者，彼皆通达；于其上，彼已无更上之任何事可作为，于所作亦无可复加者。时，长老沓婆摩罗子独于静处坐时，心起如是思惟：我生七岁而证得阿罗汉果，凡诸声闻所应通达者，我皆通达；无更上之任何事可作为，于所作亦无可复加者。我如何为僧众服务？于是，长老沓婆摩罗子，作是思惟：我当为僧众分房舍，分配请食。
时，长老沓婆摩罗子，晡时，从静坐而起，至世尊处。至已，顶礼而坐一面，摩罗子如是白世尊曰：世尊！我在静坐时为僧众服务。世尊！我如是思惟：我当为僧众分房舍，分配请食。世尊！我欲为僧众分房舍，分配请食。善哉！沓婆！然则，汝沓婆当为僧众分房舍，分配请食。是！世尊！长老沓婆摩罗子对世尊应诺。
时，世尊以是因缘说法而告诸比丘曰：然而，诸比丘！僧伽当同意沓婆摩罗子为分房舍人及分配请食人。诸比丘！应如是认可。最初，当乞请沓婆；请后，应由一聪明贤能之比丘于僧中唱言：
大德僧！请听！若僧时机可者，请僧伽同意长老沓婆摩罗子为分房舍人及分配请食人。如是表白。
大德僧！请听！请僧伽同意长老沓婆摩罗子为分房舍人及分配请食人。诸长老中，对于同意长老沓婆摩罗子为分房舍人及分配请食人，忍者默然，不忍者请说。
僧已认可沓婆摩罗子为分房舍人及分配请食人。僧已忍知解。
已被认可之长老沓婆摩罗子，即分配同类比丘于同一处之房舍。比丘中之诵经者，使彼等能相互合诵经，而为彼等分配于同一处之房舍；于比丘中持律者，使彼等相互裁决律，而为彼等分配于同一处之房舍；比丘中之说法者，使彼等能相互论法，则为彼等分配于同一处之房舍；凡坐禅比丘，使彼等互不妨碍，而为彼等分配于同一处之房舍；说粗语而身体强壮者，即为彼等分配于同一处之房舍。因此，彼等长老舒适而住。又，比丘中迟来者，为彼等入火光三昧，以其光分房舍。然而，诸比丘亦有故意迟来者，思：我等将能见长老沓婆摩罗子之神通力。至沓婆摩罗子处而如是言：大德沓婆！为我等分房舍。长老沓婆摩罗子对彼等曰：长老！愿乐何处，我即分配于何处。彼等即故意指示远方。大德沓婆！为我等分房舍于耆阇崛山。大德！为我等分房舍于盗人岳；分房舍于仙人山黑石崛。乃至于毗婆罗山七叶崛乃至于尸陀林蛇须洞乃至于五摩陀崛乃至颠陀伽崛乃至多浮陀崛乃至多浮陀园乃至耆婆伽梨园乃至分房舍于曼直林中之鹿园。长老沓婆摩罗子为彼等入火光三昧，由指头出火行于前面，彼等亦从此光随长老沓婆摩罗子后而行。长老沓婆摩罗子如是分房舍于彼等：此是卧床、此是座床、此是褥、此是枕、此是大便处、此是小便处、此是饮用水、此是洗净水、此是杖、此乃僧伽之会议处、此时可入、此时可出也。长老沓婆摩罗子如是分配房舍于彼等，再归竹林也。
尔时，有慈比丘与地比丘，为新出家小德者故，彼等于僧众中得恶房恶食。其时，王舍城中之众人喜欢供养诸长老比丘熟酥、胡麻油、添味等备蓄食物。然而，对慈比丘、地比丘则随便给与屑米饭、酸粥等普通之食物。彼等食后，从乞食归来，问长老比丘曰：尊者！于食堂，师等有何物耶？师等有何物耶？部分长老言：友！我等有熟酥、有胡麻油、有添味。慈比丘、地比丘对诸比丘曰：
尊者！我等无有何物，唯有屑米饭、酸粥之常食，以应所需。
尔时，有一善饭居士，供养众僧四种常施食。彼于食堂与妻子站立而侍候，或捧饭、或捧汤、或捧胡麻油、或捧添味等。某日，善饭居士翌日请食，依顺次慈比丘、地比丘被指定应供。此日，善饭居士以事来僧园，至长老沓婆摩罗子处，向彼顶礼后一面坐。坐已，长老沓婆摩罗子为善饭居士说法、开示令欢喜。善饭居士对长老沓婆摩罗子曰：大德！于明日我家供食，指定何人耶？指定慈比丘、地比丘。时，善饭居士不悦而思：为何有恶比丘将于我家食耶？归家后令婢：明日，受食者来，为彼等设座于谷仓，给与屑米饭添加酸粥。诺！主人！彼婢如是对善饭居士应诺。
时，慈比丘、地比丘言：友！昨日善饭居士请食，指定我等。明日，我等可受善饭长者及妻子共立侍候，或捧饭、或捧汤、或捧胡麻油、或捧添味等。彼等欢喜，通夜不能如常入眠。
时，慈比丘、地比丘，于晨着下衣，持上衣与钵，至善饭居士家。其婢见慈比丘、地比丘由远方来，设床座于谷仓，对慈、地比丘曰：大德！请坐！
时，慈比丘、地比丘如是思：必是食事未成，此时使我等暂坐谷仓也。然而，彼婢持来屑米饭添加酸粥，言：大德！请食！妹！我等来受常施食也。大德！我知也。然而，昨日受我家主人之命：明日，受食者来，为彼等设座于谷仓，给与屑米饭添加酸粥。大德！请食。如是，慈比丘、地比丘言：友！昨日善饭居士来僧园，至沓婆摩罗子处，必是沓婆摩罗子于善饭居士前中伤我等。彼等忧恼，不能如常进食。
时，慈比丘、地比丘食已，归至僧园，收摄衣钵，于门外之仓库蹲坐于僧伽梨衣，赤面屈肩，垂首悲愤而困惑。
时，慈比丘尼至慈比丘、地比丘处，如是对彼等曰：我顶礼大德。如是言时，慈比丘、地比丘亦不言。再次三次，慈比丘尼对慈比丘、地比丘曰：我顶礼大德。三次，慈比丘、地比丘皆不答。我于大德有何过耶？何故大德不答我耶？妹！我等如是被沓婆摩罗子所害，汝勿关心！大德！我能何为？妹！汝若愿意，今日，使世尊摈灭沓婆摩罗子。大德！我如何作？我能作何事乎？妹！汝至世尊处，应如是言：世尊！此有非善、非适法。世尊！应无恐惧、无恼害、无危难之此处，而于此处有恐惧、有恼害、有危难。于无风处而起风，其水若火，我实为沓婆摩罗子所犯也。然！大德！慈比丘尼应诺慈比丘、地比丘，至世尊处，顶礼而立一面。于一面立已，慈比丘尼如是对世尊曰：世尊！此有非善所犯也。
尔时，世尊以是因缘令集比丘僧而问沓婆摩罗子曰：沓婆！汝记忆如其比丘尼所云之行为乎？世尊！如世尊之知我。世尊再次乃至世尊三次问长老沓婆摩罗子如知我。沓婆！汝不能如此答。汝若为者言为，若未为者当言未为。世尊！忆我生以来，梦中亦未曾行不净法，况于觉醒时乎？
尔时，世尊告诸比丘曰：然，诸比丘！摈灭慈比丘尼，应查问教唆此尼之诸比丘。言已，世尊起座而入精舍。于是诸比丘摈灭慈比丘尼。时，慈比丘、地比丘对彼诸比丘曰：诸师！勿摈灭慈比丘尼，彼尼无有何过，因我等瞋怒不喜沓婆，欲摈斥之而教唆彼尼也。诸师！汝等以无根波罗夷法诽谤长老沓婆摩罗子耶？然！诸师！
诸比丘中少欲者亦讥嫌非难：为何慈比丘、地比丘以无根波罗夷法诽谤长老沓婆摩罗子耶？如是，诸比丘以此事白世尊。诸比丘！汝等实以无根波罗夷法诽谤沓婆摩罗子耶？实然！世尊！佛世尊呵责：愚人！汝等为何以无根波罗夷法诽谤沓婆摩罗子耶？愚人！此非令未信者生信乃至诸比丘！汝等当如是诵此学处任何比丘，对他比丘恶瞋不满，而以无根波罗夷法诽谤之，思：可能令彼由此梵行退堕。彼于后时，或被诘问或不被诘问，其事情无根者，因比丘住于瞋恚故者，僧残。
任何者，无论何者亦乃至。
比丘者，乃至即此所谓比丘之意。
他比丘者，是其他之比丘也。
恶瞋者，是怒而不快、不喜、愤懑不平。
不满者，由瞋怒而不快、不喜、不满意。
无根者，不见、不闻、无疑念。
以波罗夷法者，以四波罗夷之一。
诽谤者，自非难或令人非难之。
可能令彼由此梵行退堕者，令从比丘法退堕、令从沙门法退堕、令从戒法退堕、令从修德法退堕也。
后时者，于彼诽谤时，经过刹那、顷刻、须臾者。
被诘问者，究明其被诽谤之事柄。
不被诘问者，不被追究所云何事。
事情者，有四事，论事、非难事、罪事、行事。
因比丘住瞋恚者，由我云虚事、由我云妄事、由我云无实，我以不知而言之。
僧残者，乃至是故亦云僧残。
不见彼犯波罗夷法而诽谤彼：我见汝犯波罗夷法。汝非沙门、非释子，不与汝共布萨、自恣、僧羯磨。者，语语僧残。云彼犯波罗夷法，不闻而诽谤彼：由我闻语语僧残。云彼犯波罗夷法，不疑而诽谤彼：由我疑语语僧残。
不见彼犯波罗夷法而诽谤彼：汝犯波罗夷法，我见之、闻之语语僧残。不见彼诽谤彼：我见之、疑之我见之、闻之、疑之语语僧残。
不闻彼犯波罗夷法而诽谤彼：我闻之、疑之乃至我闻之又见之乃至我闻之、疑之、见之语语僧残。
不疑彼犯波罗夷法而诽谤彼：我疑之、见之我疑之、闻之我疑之、见之、闻之语语僧残。
见彼犯波罗夷法而诽谤彼：汝犯波罗夷法，我闻之我疑之我闻之、我疑之语语僧残。闻彼犯波罗夷法而诽谤彼：汝犯波罗夷法，我疑之乃至我见之乃至我疑之、见之语语僧残。疑彼犯波罗夷法而诽谤彼：我见之乃至闻之乃至见之、闻之语语僧残。
见彼犯波罗夷法，于见有疑，不确信所见、不忆所见、忘失所见；于闻有疑忘失所闻；于疑有疑忘失所疑而诽谤彼：汝犯波罗夷法，我疑之、见之乃至我疑之、闻之乃至我疑之、见之、闻之语语僧残。
不见彼犯波罗夷法而令他人诽谤彼：汝犯波罗夷法被见之语语僧残。不闻彼不疑彼。
不见彼犯波罗夷法而令他人诽谤彼：汝被见之、被闻之乃至被见之、被疑之被见之、被闻之、被疑之。语语僧残。不闻彼不疑彼。
见彼犯波罗夷法而令他人诽谤彼：汝被闻之乃至被疑之乃至被闻之、被疑之。闻彼疑彼。
见彼犯波罗夷法，于见有疑忘失所疑而诽谤彼：汝被疑之、被见之。乃至忘失所疑而诽谤彼：汝被疑之、被闻之。乃至忘失所疑而诽谤彼：汝犯波罗夷法被疑之、被见之、被闻之语语僧残。
于不清净有清净之见、于清净有不清净之见、于不清净有不清净之见、于清净有清净之见。
有不清净人犯一波罗夷法，若于彼有清净之见，不被容许而以摈斥意言之者，则一僧残、一突吉罗。有不清净人被容许而以摈斥意言之者，僧残。
有不清净人不被容许而以叱责意言之者，一非难语罪与一突吉罗。有不清净人被容许而以叱责意言之者，非难语罪。
有清净人不犯一波罗夷法，若于彼有不清净之见，不被容许而以摈斥意言之者，突吉罗。有清净人被容许而以摈斥意言之者，不犯也。
有清净人不被容许而以叱责意言之者，一非难语罪与一突吉罗。有清净人被容许而以叱责意言之者，非难语罪。
有不清净人犯一波罗夷法，若于彼有不清净之见，不被容许而以摈斥意言之者，突吉罗不犯也一非难语罪与一突吉罗非难语罪。
有清净人不犯一波罗夷法，若于彼有清净之见犯一僧残、一突吉罗僧残一非难语罪与一突吉罗非难语罪。
于清净人持不清净之见、于不清净持不清净之见，痴狂者、最初之犯行者，不犯也。
尔时，佛世尊在王舍城迦兰陀竹林园。其时，慈比丘、地比丘下耆阇窟山时，见牡羝羊与牝羝羊行淫。见已而作如是言：友！然！我等以此牡羊名沓婆摩罗子，此牝羊名慈地比丘尼。我等当如是言：诸师！前我等闻而谤沓婆摩罗子。然而，今我等自见彼与慈地比丘尼行淫。彼等以牡羊名沓婆摩罗子，其牝羊名慈地比丘尼，彼等语诸比丘曰：诸师！前我等闻而谤沓婆摩罗子。然，今我等自见其与慈地比丘尼行淫。诸比丘如是言：诸师！勿作如是言，长老沓婆摩罗子不为如是也。诸比丘以此事白世尊。世尊以是因缘令集比丘僧而问长老沓婆摩罗子曰：沓婆！汝忆如诸比丘之言乎？世尊！如世尊了知我。再次，世尊乃至三次，世尊言长老沓婆摩罗子了知我。沓婆！况于觉醒时乎？时，世尊告诸比丘曰：然，诸比丘！应检问此诸比丘。如是言已，世尊起坐而入精舍。
尔时，彼诸比丘检问慈比丘、地比丘之徒。被诸比丘检问，彼等以此事告诸比丘。诸师！汝等取异事中之某类似点，以波罗夷法诽谤沓婆摩罗子耶？然！诸师！诸比丘中少欲者非难：何以慈比丘、地比丘以异事中之诽谤沓婆摩罗子耶？时，彼等比丘以此事白世尊。诸比丘！汝等实以异事中之诽谤沓婆摩罗子耶？实然！世尊！佛世尊呵责：愚人！何以汝等以异事中之诽谤沓婆摩罗子耶？愚人！此非令未信者生信乃至诸比丘！汝等当如是诵此学处任何比丘，对他比丘恶瞋不满，唯取异事中之某种类似点，以波罗夷法诽谤之，思：由此可能令彼由此梵行退堕。彼于后时，或被诘问或不被诘问，而言唯取其异事之某种类似点。因比丘住于瞋恚故者，僧残。
任何者，同第八僧残二不满。
异事中之者，或罪异事、或事异事。
如何事为事之异事？言事是教诫事、犯罪事、行事之异事也。教诫事是犯罪事行事是言事、教诫事、犯罪事之异事也。如是事乃事之异事。
如何事为事之同事？言事是言事之同事、教诫事是教诫事之同事、犯罪事可能是犯罪事之同事或异事。
如何犯罪事是犯罪事之异事？不净法波罗夷罪是不与取波罗夷罪、断人命波罗夷罪、上人法波罗夷罪之异事也。不与取波罗夷罪是断人命波罗夷罪上人法波罗夷罪是不净法波罗夷罪、不与取波罗夷罪、断人命波罗夷罪之异事。如是犯罪事乃犯罪事之异事。
如何犯罪事是犯罪事之同事？不净法波罗夷罪是不净法波罗夷罪之同事上人法波罗夷罪是上人法波罗夷罪之同事。如是犯罪事乃犯罪事之同事。行事乃行事之同事，如是事乃事之同事。
唯取类似点者，类似有十种类似：种似、名似、种姓似、根似、罪似、钵似、衣似、和尚似、阿阇梨似、房舍似。
种似者，见刹帝利种犯波罗夷法后，见其他之刹帝利种而诽谤：由我见刹帝利种犯波罗夷法，汝非沙门、非释子，与汝不共布萨、自恣、僧羯磨。语语僧残。见婆罗门种乃至见吠舍种乃至见首陀种语语僧残。
名似者，见佛护乃至见法护乃至见僧护犯波罗夷法，见其他之僧护语语僧残。
种姓似者，见瞿昙姓见目犍连姓乃至见迦旃延姓乃至见婆斯达姓犯波罗夷法，见其他之婆斯达姓语语僧残。
相似者，见身高者乃至见矮者乃至见黑者乃至见白者犯波罗夷法语语僧残。
罪似者，见犯轻罪而向彼以波罗夷法诽谤：汝非沙门也语语僧残。
钵似者，见持铁钵者乃至见持布钵者乃至持孙婆迦钵者犯波罗夷法语语僧残。
衣似者，见粪扫衣者乃至着居士衣者犯波罗夷法语语僧残。
和尚似者，见某和尚弟子犯波罗夷法语语僧残。
阿阇梨似者，见某阿阇梨弟子犯波罗夷法语语僧残。
房舍似者，见住某房舍者犯波罗夷法语语僧残。
以波罗夷法者，以四波罗夷之一同第八僧残二行事也。
唯取某种类似点者，是对彼类似之部分，而取他人之类似部分。
比丘住瞋恚故者，同第八僧残二是故亦云僧残。
有比丘见犯僧残，于僧残有僧残之见，若对彼以犯波罗夷诽谤：汝非沙门不与僧羯磨。如是，于犯罪异事取类似，语语僧残。
有比丘见犯僧残，于僧残有偷兰遮之见乃至有波逸提之见乃至有提舍尼之见乃至有恶作之见乃至有恶说之见，若对彼语语僧残。
有比丘见犯偷兰遮乃至波逸提乃至提舍尼乃至恶作乃至见犯恶说，于恶说有恶说之见，若对彼语语僧残。有比丘见犯恶说，于恶说有僧残之见，于恶说有偷兰遮、波逸提、悔过、恶作之见，若对彼语语僧残。
作一一之根，结成环轮以记之。
有比丘见犯僧残，于僧残有僧残之见，若对彼以犯波罗夷令他人诽谤：汝非沙门语语僧残。有比丘见犯僧残，于僧残有偷兰遮之见乃至有恶说之见有比丘见犯恶说，于恶说有恶说之见，若对彼语语僧残。
谓有其罪而自谤之或令谤者，痴狂者、最初之犯行者，不犯也。
尔时，佛世尊在王舍城迦兰陀竹林园。时，提婆达多至拘迦利迦、迦吒无迦利、骞陀毗耶子、娑勿陀达之处作如是言：友！来！我等对沙门瞿昙作破僧、破法轮。拘迦利迦答提婆达多曰：友！沙门瞿昙是大神通者、大威力者，我等如何对沙门瞿昙作破僧、破法轮耶？友！来！我等至世尊处要求五事：尊师！世尊以种种方便赞叹少欲知足、制欲、头陀行、乐住、灭漏、精进。世尊！此五法以种种方便成为少欲知足、制欲、头陀行、乐住、灭漏、精进之胜法也。愿世尊：
诸比丘尽形寿应为住兰若者，至村落者罪。
比丘尽形寿应为乞食者，受请食者罪。
比丘尽形寿应为着粪扫衣者，受居士衣者罪。
尽形寿应为树下住者，住屋者罪。
尽形寿应不食鱼肉，食鱼肉者罪。
沙门瞿昙当不许此五事，我等以此五事告知众人。友！我等由此五事，可以对沙门瞿昙作破僧、破法轮。众人实喜信贫苦行故。
如是，提婆达多与友徒同至世尊处，顶礼退坐一面。坐已，对世尊曰：尊师！世尊以种种方便赞叹少欲知足食鱼肉者罪。止！提婆达多！欲住兰若者应住兰若，欲住村落者应住村落，欲乞食者应乞食，欲受请食者应受请食，欲以着粪扫衣者应着粪扫衣，欲受居士衣者应受之。提婆达多！我许八个月住树下，亦许不见、不闻、不疑之三清净鱼肉。
其时，提婆达多知世尊不听许五事，甚喜而与友徒起坐，右绕世尊而去。如是，提婆达多入王舍城，以五事告知众人：诸贤！我等至沙门瞿昙处，乞请五事：师尊！世尊以种种方便赞叹少欲知足食鱼肉者罪。沙门瞿昙不听许我等修持此五事。
尔时，众人中无信心、无净心、难觉者言：此沙门释子等是头陀行者、是制欲行者。然而，沙门瞿昙是奢侈者，是着念奢侈。然而，众人中有信心、有净心、有贤智、有觉者讥嫌非难：为何提婆达多企图对世尊破僧、破法轮乎？诸比丘闻众人之讥嫌非难。诸比丘中少欲者非难：为何提婆达多企图破僧、破法轮乎？于是，诸比丘以此事白世尊。提婆达多！汝实企图破僧、破法轮乎？实然！世尊！佛世尊呵责：愚人！汝为何企图破僧、破法轮乎？愚人！此非令未信者生信乃至诸比丘！汝等当如是诵此学处任何比丘，企图破和合僧或取导致破僧之事件揭示于公众而住立，诸比丘应对彼比丘作如是言：尊者！勿企图破和合僧或取导致破僧之事件揭示于公众而住立。尊者！应与僧伽和合。僧伽实为欢喜、和合、无诤，同一说戒，安稳而住。诸比丘对彼比丘作如是言已，尚固执者，诸比丘为令彼比丘舍其执，应三次谏告。至三次谏告时，若舍则善，若不舍则僧残。
任何者，无论何者亦乃至比丘者乃至即此所谓比丘之意。
企图破者，如何使其分裂、有异、不和合，而求党结众。
和合者，僧伽是同住者，立于同一界者。
取者，提起也。
导致破僧之事件者，十八破僧事也。
揭示于公众者，示说于公众。
诸比丘者，由有所见闻之其他比丘，彼等应如是言：尊者！勿企图破和合僧或取导致破僧之事件揭示于公众而住立。尊者！应与僧伽和合，僧伽实为欢喜、和合、无诤，同一说戒，安稳而住。二次言之乃至三次言之乃至若舍则善，若不舍则突吉罗。闻企图破僧而不言者突吉罗。
彼比丘当被引至僧中谏告：尊者！勿企图破和合僧或取导致破僧之事件揭示于公众而住立。尊者！应与僧伽和合，僧伽实为安稳而住。二次言之乃至三次言之乃至若舍则善，若不舍则突吉罗。
彼比丘当于僧中被谏告之。诸比丘！当如是谏告。应由一聪明贤能之比丘于僧中唱言：
大德僧！请听！此某甲比丘企图破和合僧，彼不舍其事。若僧时机可者，僧伽为使某甲比丘舍其事而谏告之。如是表白。
大德僧！请听！此某甲不舍其事。僧为使某甲比丘舍其事而谏告之。诸大德中，为某甲比丘舍其事而谏告之，忍者默然，不忍者请说。我二次言此事乃至我三次言此事不忍者请说。
某甲比丘为舍其事，由僧伽谏告已。僧已忍我如是知解。
由白突吉罗、二羯磨语偷兰遮、羯磨语竟者僧残。僧残罪者，除白突吉罗、二羯磨语偷兰遮外。
彼比丘者，彼破僧比丘。
僧残者，乃至是故亦云僧残。
于法羯磨有法羯磨想而不舍者，僧残；于法羯磨有疑念而不舍者，僧残；于法羯磨有非法羯磨想而不舍者，僧残。于非法羯磨有法羯磨想者，突吉罗；于非法羯磨有疑念者，突吉罗；于非法羯磨有非法羯磨想者，突吉罗。
不被谏告者、舍者，痴狂者、心乱者、痛恼者、最初之犯行者，不犯也。
尔时，佛世尊在王舍城迦兰陀竹林园。其时，提婆达多企图破僧、破法轮。诸比丘如是言：提婆达多非法语者、非律语者，为何提婆达多企图破僧、破法轮乎？
如是言时，拘迦利迦、迦吒无迦利、骞陀毗耶子、娑勿陀达对彼等诸比丘曰：诸长老！勿言如是。提婆达多是法语者、律语者。提婆达多是取我等所欲求、所喜乐而语，了知我等所欲而语。是故对彼，我等应忍可。诸比丘中少欲者非难：为何有诸比丘对提婆达多之企图破僧，随顺与结党乎？
时，诸比丘以此事白世尊。
诸比丘！实有比丘等对提婆达多之企图破僧，随顺与结党乎？世尊！实然！佛世尊呵责：诸比丘！何以对愚人提婆达多之企图破僧，随顺与结党乎？诸比丘！此非令未信者生信乃至诸比丘！汝等当如是诵此学处若有比丘等，为彼比丘之随顺者、结党者，若一人、若二人、若三人，而彼等如是言：尊者！对彼比丘勿说何事，彼比丘是法语者，彼比丘是律语者。彼比丘是取我等所欲求、所喜乐而语，知我等之所欲而语。是故对彼，我等应忍可。诸比丘应对彼比丘等作如是言：尊者！勿作如是言，彼比丘非法语者，彼比丘非律语者。至于尊者等，亦勿欢喜破僧。尊者等应与僧伽和合。僧伽实为欢喜、和合、无诤，同一说戒，安稳而住。
诸比丘对彼比丘等作如是言已，尚固执者，诸比丘为令彼比丘舍其执，应三次谏告。至三次谏告时，若舍则善，若不舍则僧残。
有比丘等者，其他结党比丘等。
彼者，其破僧比丘。
随顺者，彼有此见、忍、乐，彼等亦有此见、忍、乐。
结党者，是立于彼之类、彼之侧者。
若一人、若二人、若三人者，或有一人、或有二人、三人。
彼等如是言：尊者！对彼比丘勿说何事，彼比丘是法语者、是律语者。彼比丘是取我等所欲求、所喜乐而语，知我等之所欲而语。是故，对彼，我等应忍可。
诸比丘者，由有所见闻之其他比丘，彼等应如是言：尊者！勿如是言，彼比丘非法语者、非律语者。至于尊者等，亦勿欢喜破僧。尊者等应与僧伽和合。僧伽实为欢喜、和合、无诤，同一说戒，安稳而住。再次言之乃至三次言之乃至若舍则善，若不舍则突吉罗。闻而不言者突吉罗。
彼诸比丘当被引至僧中说：尊者等！勿如是言，彼比丘安稳而住。再次言之乃至三次言之乃至若舍则善，若不舍则突吉罗。
彼诸比丘当于僧中谏告之。诸比丘！当如是谏告。应由一聪明贤能之比丘于僧中唱言：
大德僧！请听！某甲、某甲比丘等，是某甲比丘企图破僧之随顺、结党者，彼等不舍其事。若僧时机可者，僧为令某甲、某甲比丘舍其事而谏告之。如是表白。
大德僧！请听！某甲不舍其事，僧为令某甲、某甲比丘舍其事而谏告之。诸大德中，为某甲、某甲比丘舍其事而谏告之，忍者默然，不忍者请说。我二次言此事，我三次言此事不忍者请说。
某甲、某甲比丘为舍其事，由僧伽谏告已。僧已忍我如是知解。
由白突吉罗、二羯磨语偷兰遮、羯磨语竟者僧残。僧残罪者，除白突吉罗、二羯磨语偷兰遮外。
二人、三人者，应于一处谏告之，以上者勿于一处谏告。
彼比丘等者，为随顺、结党之诸比丘。
僧残者，乃至是故亦云僧残。
于法羯磨有法羯磨想而不舍者，僧残；于法羯磨有疑念而不舍者，僧残；于法羯磨有非法羯磨想而不舍者，僧残。于非法羯磨有法羯磨想者，突吉罗；于非法羯磨有疑念者，突吉罗；于非法羯磨而有非法羯磨想者，突吉罗。
不被谏告者、舍者，痴狂者、心乱者、痛恼者、最初之犯行者，不犯也。
尔时，佛世尊在憍赏弥国瞿师罗园。尔时，长老阐陀为不善行。诸比丘如是言：友！阐陀！勿为如是，此非净法。彼作是言：友！汝等以为有何可言我乎？我可教汝等也。佛是我等所有，法是我等所有，我等之圣主已得此法。譬如，大风吹草、叶、树片之秽物，集于一处；又，犹如诸川流山间之水草、青苔，集于一处；如是，汝等由种种名、种种姓、种种生、种种家而出家，集于一处也。汝等以为有何可言我乎？我应教汝等。佛是我等所有，法亦是我等所有，我等之圣主已证法。诸比丘中少欲者非难：为何长老阐陀由诸比丘如法言之，而以己为不可言乎？尔时，彼诸比丘以此事白世尊。阐陀！汝实由诸比丘如法言之，而以己为不可言乎？实然！世尊！佛世尊呵责：愚人！为何由诸比丘如法言之，而以己为不可言乎？愚人！此非令未信者生信乃至诸比丘！汝等当如是诵此学处若比丘恶口性，于系属教诫中之学处，由诸比丘如法语之，而作自身不可共语，言：尊者！对我勿说任何事若善若恶，我对尊者亦不说任何事若善若恶。尊者等，应禁止语我。诸比丘应对彼比丘作如是言：尊者！勿以己为不可共语。尊者！应以己为可共语。请尊者对诸比丘亦如法语之，诸比丘亦对尊者如法语之。如是，佛弟子众由相互语、相互勉励而增长。
诸比丘对彼比丘作如是言已，尚固执者，诸比丘为令彼比丘舍其执，应三次谏告。至三次谏告时，若舍则善，若不舍则僧残。
若比丘恶口性者，恶语而具有恶语之行法，不认许、不受他人之教诫。
于系属教诫中之学处者，于波罗提木叉中所含之学处。
由诸比丘者，由其他之诸比丘。
如法者，依世尊所说之学处名为如法。
由彼等言之，而以己为不可共语，言：诸尊者！勿以若善若恶任何事语我，我亦勿以若善若恶任何事语诸尊者等。诸尊者！应禁止语我。之谓。
诸比丘者，由有所见闻之其他比丘，彼等应如是言：尊者！勿以己为不可共语。尊者！己应可共语。尊者亦可如法语诸比丘，诸比丘亦如法语尊者。如是，佛弟子众实应如此相互语、相互勉励而增长。
应二次言乃至三次言乃至若舍则善，若不舍则突吉罗。闻而不言者突吉罗。彼比丘当被引至僧中劝告：大德！勿以己为不可共语乃至大增。应二次言之乃至三次言之乃至若舍则善，若不舍则突吉罗。
彼比丘当于僧中被谏告之。诸比丘！当如是谏告。应由一聪明贤能之比丘于僧中唱言：
大德僧！请听！此某甲比丘由诸比丘如法语之，而以己为不可共语。彼不舍其事，若僧时机可者，僧为令某甲比丘舍其事而谏告之。如是表白。
大德僧！请听！此某甲比丘我如是知解。
由白突吉罗、二羯磨语偷兰遮、羯磨语竟者僧残。僧残罪者，除白突吉罗、二羯磨语偷兰遮外。
彼比丘者，彼恶口性之比丘。
僧残者，乃至是故亦云僧残。
于法羯磨有法羯磨想而不舍者，僧残；于法羯磨有疑念于非法羯磨有非法羯磨想者，突吉罗。
不被谏告者、舍者，痴狂者、最初之犯行者，不犯也。
尔时，佛世尊在舍卫城祇树给孤独园。时，名为阿湿婆富那婆娑之无耻恶比丘，住鸡咤山邑。彼等行如是非法行自植花树又教人植、自洒水或教人洒、自摘花或教人摘、自结花或教人结、作一华茎之华鬘或教人作、作二华茎之华鬘或教人作、作如枝华茎之华鬘或教人作、作花环或教人作、作耳环或教人作、作头饰或教人作、作胸饰或教人作；彼等为良家之妇、为良家之女、为良家之童女、为良家之媳妇、为良家之婢，运一华茎之华鬘或教人运、运二华茎之华鬘或教人运、运如枝华茎之华鬘或教人运、运花环或教人运、运耳环或教人运、运胸饰或教人运、运头饰或教人运也；彼等与贵家之妇、女、童女、媳妇、婢，同食一器、同饮一器、同坐一座、同卧一床、同卧一地毯、同卧一被盖、同卧一地毯被盖；于非时食、饮酒、挂华鬘、涂香油、或舞、或歌、或语、或戏乐、或彼等亦伴女人舞、女人以舞伴彼等歌、女人以舞伴彼等语、女人以舞伴彼等戏乐、女人以歌伴彼等舞女人以语伴彼等舞女人以戏乐伴彼等舞女人以戏乐伴彼等戏乐。
耽于八目棋、或耽于十目棋、或玩无盘棋、跳间游戏、拔取、掷骰、棒打、看手相、抛球、叶笛、玩锄、倒立、玩风车、玩竹、玩车、玩弓、猜文字、猜他心、占签；或学象、学马、学车、学弓、学剑，又跑于象前、跑于马前、跑于车前，或跑去跑回、勇猛、拍手、摔角、拳斗；又于舞台上摊开僧伽梨，对舞女言：妹！在此上舞。又喝采，又行种种恶行。
尔时，一比丘于迦尸安居已，为见世尊，往舍卫城之途中，至鸡咤山邑。时，其比丘晨着下衣，持外衣与钵，为乞食而入鸡咤山邑，于进退瞻前顾后，手之屈伸皆整齐端庄，细目低视，威仪具足。众人见彼比丘而如是言：此是何者？似懦弱而愚直，常无笑容。彼至时，谁肯与食？我等之尊者阿湿婆富那婆娑之徒，温和可亲、有悦人之语、满面笑容而行，云：来！善来！面非无表情，明朗而自启话头，言易解有趣之语，正应与彼等食物也。一优婆塞见其比丘乞食于鸡咤山，至其比丘处，顶礼而言曰：大德！得食乎？贤者！不得食。大德！来！请至我家。
于是，优婆塞陪比丘至其家，供食已，作如是言：大德！将往何处？贤者！我为拜世尊往舍卫城也。然，大德！代我礼世尊足，而请言如是：尊师！鸡咤山邑之住处被污染。鸡咤山居住者，名阿湿婆富那婆娑是无耻之恶比丘也，彼等行如是之恶行又为种种之非法行。尊师！众人先前有清净信心者，今已不净而无信心；又，前有布施僧伽之道，今已断矣！善比丘离去，只住恶比丘。尊师！愿世尊遣诸比丘于鸡咤山，重整鸡咤山之住处。
诺！贤者！比丘许诺其优婆塞，从座而起，往舍卫城去。渐至舍卫城祇树给孤独园，至世尊处。至已，礼世尊而退坐一面。与诸客比丘相互亲切致意，乃诸佛世尊之常法。尔时，世尊问其比丘曰：比丘！诸事安适耶？易得食耶？长途而来不疲倦耶？汝由何处而来耶？世尊！诸事安适，易得食，我长途而来不疲倦。世尊！我于迦尸住安居已，欲来舍卫城见世尊，途中至鸡咤山邑。世尊！时，我于晨着下衣，持上衣与钵，为乞食而入鸡咤山邑。一优婆塞见我行乞食，乃至我处，行礼而曰：尊者！得食乎？贤者！不得食尊者！来！请至我家！如是，世尊！其优婆塞陪我至其家，供食已，而如此言：尊者！欲往何处耶？贤者！我为见世尊至舍卫城去。然重整鸡咤山之住处。世尊！我因此而来也。
尔时，世尊以是因缘令集比丘众而问诸比丘曰：诸比丘！实有鸡咤山邑之住者，名阿湿婆富那婆娑是无耻恶比丘，彼等如是行恶行自植华树乃至行种种非法行耶？诸比丘！先前清净而住恶比丘耶？实然！世尊！佛世尊呵责：诸比丘！为何彼等愚人行如是恶行自植华树或教人植乃至行种种恶行耶？诸比丘！此非令未信者生信。呵责已、说法已，告舍利弗及目连曰：
舍利弗等！汝等至鸡咤山邑，往阿湿婆富那婆娑比丘处，举行驱出鸡咤山之羯磨。盖彼等是汝等弟子故。世尊！我等如何与阿湿婆富那婆娑比丘举行驱出鸡咤山之羯磨？彼等比丘甚是凶恶粗暴也。然，舍利弗等！汝等与众多比丘去。然！舍利弗及目连对世尊应诺。
诸比丘！应如是为。先警告阿湿婆富那婆娑之徒；警告已，使之忆念；使忆念已，而令其自白其罪；自白其罪已，应由一聪明贤能之比丘于僧中唱言：
大德僧！请听！此阿湿婆富那婆娑比丘秽污俗家而行恶行，彼等之恶行被见且被闻，被彼等所秽污之俗家亦被见且被闻。若僧时机可者，举行羯磨，从鸡咤山驱出阿湿婆富那婆娑比丘。阿湿婆富那婆娑比丘不得住鸡咤山。如是表白。
大德僧！请听！此见且被闻。僧伽举行羯磨，从鸡咤山驱出阿湿婆富那婆娑比丘。阿湿婆富那婆娑比丘不得住鸡咤山。诸大德中，对于阿湿婆富那婆娑比丘不得住鸡咤山，并作驱出鸡咤山之羯磨，忍者默然，不忍者请说。我再言此事乃至三次言此事，大德僧！请听请说。
对阿湿婆富那婆娑比丘，由僧伽举行驱出鸡咤山之羯磨。阿湿婆富那婆娑比丘不得住鸡咤山。僧已忍，是故默然，我如是知解。
尔时，以舍利弗与目连为首之比丘众至鸡咤山邑举行羯磨，将阿湿婆富那婆娑比丘驱出鸡咤山。阿湿婆富那婆娑比丘不得住鸡咤山也。彼等由僧伽作驱出羯磨而不如法离去，不落发、不赎罪、不乞求诸比丘恕罪。却反而责骂诽谤诸比丘是随爱、随瞋、随痴、随怖之行恶行。然后或离去住处，或还俗也。
诸比丘中少欲者非难：为何阿湿婆富那婆娑比丘由僧伽作驱出羯磨，而不如法离去，不行免罪之道，不乞求诸比丘恕罪；反责骂诽谤诸比丘是随爱、随瞋、随痴、随怖之行恶行，或离去或还俗耶？
如是，诸比丘以此事白世尊。世尊曰：诸比丘！阿湿婆富那婆娑由僧伽举行驱出羯磨，而不如法离去乃至还俗耶？实然！世尊！世尊呵责：乃至诸比丘！汝等当如是诵此学处若比丘依村或城镇而住，以恶行秽污俗家。彼之恶行被见且被闻，由彼所秽污之俗家亦被见且被闻。诸比丘应对彼比丘作如是言：尊者是恶行秽污俗家者，尊者之恶行被见且被闻，又由尊者所秽污之俗家亦被见且被闻。尊者！请离去此住处！尊者！不得再住此处！诸比丘如是言彼比丘已，比丘对诸比丘作如是言：诸比丘是随爱、随瞋、随痴、随怖。对如是罪，或者驱出，或者不驱出。诸比丘应对彼比丘作如是言：尊者！勿作如是言，诸比丘非随爱、非随瞋、非随痴、非随怖。尊者以恶行秽污俗家，尊者之恶行正被见且被闻，由尊者所秽污之俗家亦被见且被闻。尊者！离去此住处！尊者！不得再住此处。
诸比丘对彼比丘如是言已，尚固执者。诸比丘为令彼比丘舍其执，应三次谏告。至三次谏告时，若舍则善，若不舍则僧残。
若比丘依村或城镇者，村和镇以及城市，即村和城镇。
依住者，依此而有衣服、饮食、房舍、病资具药物。
秽污俗家者，以花、果、粉药、粘土、杨枝、竹、药、作使者，以秽污俗家之净信。
俗家者，有四家，即刹帝利家、婆罗门家、吠舍家、首陀罗家。
恶行者，植华树、又令植，洒水、又令洒，摘花、又令摘，结花、又令结。
被见且被闻者，被当前者所见，非当前者所闻。
由彼所秽污之俗家者，以前清净，因彼而不清净，故由信而成不信。
被见且被闻者，被当前者所见，非当前者所闻。
诸比丘者，应由有所见闻之其他比丘言：尊者是污俗家之恶行者，尊者之勿再住此处。彼比丘由诸比丘如是言之，而对彼诸比丘作如是言：不驱出。
彼比丘者，云污秽俗家之比丘。
诸比丘者，应由有所见闻之其他比丘言：尊者！勿如是言尊者勿再住此处。应二次言之乃至三次言之乃至若舍则善，若不舍则突吉罗。闻而不言者突吉罗。彼比丘当被引至僧中而言：尊者！勿如是言尊者勿再住此处。应二次言之乃至三次言之乃至若舍则善，若不舍则突吉罗。彼比丘当于僧中被谏告之。诸比丘！当如是谏告。应由一聪明贤能之比丘于僧中唱言：
大德僧！请听！此某甲比丘，由僧举行驱出羯磨，而言：诸比丘随爱、随瞋、随痴、随怖之行恶行而不舍其事。若僧时机可者，僧为令某甲比丘舍其执而谏告之。如是表白。
大德僧！请听！知解。
由白突吉罗除白突吉罗偷兰遮外。
彼比丘者，被作羯磨之比丘。
僧残者，僧众对于其罪而给与别住，令其返归原来之状态，给与摩那埵而后回复清净，非数人、或一人之所业，是故云僧残。对其罪聚之羯磨之同义语，是故亦云僧残。
于如法羯磨有如法羯磨想而不舍者，僧残；于如法羯磨有疑念于非法羯磨有非法羯磨想者，突吉罗。
不被谏告者、舍者，痴狂者、最初之犯行者，不犯也。
诸大德！十三僧残法已诵竟。前之九是从最初即成罪，后之四是至三次方成罪。比丘犯以上任何一项，知而覆藏几日，则依其日数，彼比丘虽非愿意亦当别住。别住竟，比丘更于六夜，应入比丘之摩那埵。比丘摩那埵竟，此处若有二十人之比丘僧伽时，可许彼复权。若二十人，虽缺少一人之比丘僧伽，欲使其比丘复权，彼比丘亦不得回复。又其诸比丘应受呵责，此乃于此时之如法行也。
于此，我今问诸大德：于此事得清净耶？再问：于此事得清净耶？三次问：于此事得清净耶？今诸大德于此事得清净，是故默然，我如是知解。
摄颂出精。身触。粗语为己赞淫欲法媒嫁。造房。精舍无根。类似。破僧助破。恶口。污家此为十三僧残诸大德！今诵出二不定法。
尔时，佛世尊住舍卫城祇树给孤独园。时，长老优陀夷往来于舍卫城甚多施主家。时，长老优陀夷之施主家女，已与一家之子。时，优陀夷晨着下衣，持上衣与钵，至彼家问曰：某女在何处耶？彼等答言：大德！已与某家之子。其家亦优陀夷之施主。如是，优陀夷遂至其家而问曰：某女在何处耶？彼等答言：大德！彼女在室内坐。时，长老优陀夷即至女人处。至已，与彼女人共同于秘密可淫屏处一对一而坐，见时间谈，见时说法。
时，毗舍佉鹿子母有多子多孙，子孙康泰，幸运多福。故诸人逢祭祀、飨宴、休日希望如其幸运多福而请毗舍佉最先进食。时，毗舍佉受请而至其家。毗舍佉见长老优陀夷与女人于秘密屏处一对一而坐，言优陀夷曰：大德！师与女人共同于秘密可淫屏处一对一而坐，非如法、非随顺行也。大德！师虽非欲者，由此法而使人恶信，故诸人不信也。
长老优陀夷不接受毗舍佉鹿子母之所言。如是，毗舍佉鹿子母离去，以此事语诸比丘。诸比丘中少欲者讥嫌非难：为何长老优陀夷与女人一对一共坐于秘密可淫屏处耶？如是，诸比丘以此事白世尊。世尊言：优陀夷！汝实与女人一对一共坐于秘密可淫屏处耶？世尊！实然！佛世尊呵责：愚人！为何与女人乃至一对一而坐耶？愚人！此非令未信者生信乃至诸比丘！汝等当如是诵此学处任何比丘与女人一对一共于秘密可淫屏处坐，被可信之优婆夷发现，以三法中之任何一法说之，或波罗夷、或僧残、或波逸提。若比丘承认同坐，随其所说依三法中之任何一法处罚之，或以波罗夷、或以僧残、或以波逸提。或由可信之优婆夷所说，以处罚其比丘。名为不定法。
任何者，无论何者亦乃至。
比丘者，乃至即此所谓比丘之意。
女人者，人女而非夜叉女、鬼女、畜生女。人女是指初生之女而言，何况长大者乎？
一对一者，唯有一比丘、一女人也。
共者，于同一处。
秘密者，见秘密、闻秘密也。见秘密者，目被遮掩，举眉抬头皆不得见。闻秘密者，常语之不得闻。
可淫者，谓可行不净之处。
屏处者，以壁、或以户、或以铺物、或以围幕、或以木、或以柱、或以袋等任何物遮覆之处也。
坐者，女人坐处，比丘近坐或卧之。比丘坐处，女人近坐或卧之，或共坐、共卧之谓也。
可信者，已达证果、得正见、解教法也。
优婆夷者，归依佛、归依法、归依僧之信女者。
发现者，见到之意。
以三法中之任何一法说之，或以波罗夷、或以僧残、或以波逸提。比丘承认同坐者，依三法中之任何一法处罚之，或以波罗夷、或以僧残、或以波逸提，或由可信之优婆夷所说而处罚其比丘。
彼女人若如是言：我见大德与女人坐而行不净。彼比丘若承认者，应依其罪处罚之。彼女人若如是言：我见大德与女人坐而行不净。彼比丘若如是言：我实与坐，但无行不净。应依坐处罚之。
彼女人若如是言：我见大德与女人坐而行不净。彼比丘若如是言：我非坐，唯卧。应依卧处罚之。彼女人若如是言：我见大德与女人坐而行不净。彼比丘若如是言：我不坐，唯立。不应处罚。
彼女人若如是言：我见大德与女人卧而行不净。彼比丘若承认者，应依其罪处罚之。彼女人若如是言：我见大德行不净。彼比丘若如是言：我实卧，但未行不净行。应依卧处罚之。
彼女人若如是言：我见大德行不净。彼比丘若如是言：我非卧，唯坐。当依坐处罚之。彼女人若如是言：我见大德行不净。彼比丘若如是言：我非卧，唯立。不应处罚。
彼女人若如是言：我见大德与女人坐而身相触。彼比丘若承认者，应依其罪处罚之乃至我实坐，但非身相触。应依坐处罚之乃至我非坐，唯卧。应依卧处罚之乃至我非坐，唯立。不应处罚。
彼女人若如是言：我见大德与女人卧而身相触。彼比丘若承认者，应依其罪处罚之乃至依卧处罚乃至依坐处罚乃至不应处罚。
彼女人若如是言：我见大德与女人一对一于秘密可淫屏处而坐。彼比丘若承认者，应依坐处罚之乃至依卧处罚之乃至不应处罚。
彼女人若乃至见卧乃至依卧处罚乃至依坐处罚乃至不应处罚。
不定者，或波罗夷、或僧残、或波逸提，非确定也。
认到、认坐、认罪者，当依其罪处罚之。
认到、不认坐、认罪者，当依其罪处罚之。
认到、认坐、不认罪者，当依坐处罚之。
认到、不认坐、不认罪者，不应处罚。
不认到、认坐、认罪者，应依其罪处罚之。
不认到、不认坐、认罪者，应依其罪处罚之。
不认到、认坐、不认罪，应依坐处罚之。
不认到、不认坐、不认罪，不应处罚。
尔时，佛世尊在舍卫城祇树给孤独园。时，优陀夷因世尊禁止于秘密可淫屏处与女人一对一而坐，而与彼女人于露处秘密一对一而坐，见时间谈，见时说法。毗舍佉鹿子母又受请至其家。毗舍佉见长老优陀夷与彼女人秘密一对一而坐，即如是语长老优陀夷曰：大德！师共女人秘密一对一坐，非如法、非随顺行也。大德！师虽非欲者，由此法而使人恶信，故众人不信也。毗舍佉鹿子母虽如是言之，长老优陀夷亦不接受。于是，毗舍佉即离去，以此事告诸比丘。诸比丘中同第一不定一，然于此省略可淫屏处等语诸比丘！汝等当如是诵此学处若于非屏处坐，不是可淫处，而为适与女人语粗恶语处。若任何比丘于如是之处，与女人一对一秘密而共坐，被可信之优婆夷发现，以二法中之任何一法说之，或僧残、或波逸提。若比丘承认同坐，依二法中之任何一法处罚之，或以僧残、或以波逸提。或由可信之优婆夷所说，以处罚其比丘。此亦不定法。
若于非屏处坐者，无壁、户、铺物、围幕、木、柱、袋等任何物所遮覆之处。
不是可淫处者，不得为不净行处之谓。
适与女人语粗恶语者，言可与女人语粗恶语处。
任何者，无论何者亦乃至。
比丘者，乃至此所谓比丘之意。
女人者，人女而非夜叉女、鬼女、畜生女，有智而能知善语、恶语、粗语、非粗语者。
共者，于同一处同第一不定二常语之不得闻。
坐者，女人坐。
发现者，见到之意。
以二法中之任何一法说之，或以僧残、或以波逸提。比丘承认同坐者，依二法中之任何一法处罚之，或以僧残、或以波逸提，或由可信之优婆夷所说而处罚其比丘。
彼女人若如是言：我见大德与女人坐而身相触。彼比丘若承认者，应依其罪处罚之。彼女人若如是言：大德触。彼比丘若如是言：我实坐，但非身相触。依坐处罚之乃至我非坐，唯卧。应依卧处罚之乃至我非坐，唯立。不应处罚。
彼女人若如是言：我见大德与女人卧而身相触。彼比丘若承认者，应依其罪处罚之乃至我实卧，但非身相触。应依卧处罚之乃至我非卧，唯坐。应依坐处罚之乃至我非卧，唯立。不应处罚。
彼女人若如是言：我闻大德与女人坐而语粗恶语。彼比丘若承认者，应依其罪处罚之。彼女人若如是言：我闻大德语。彼比丘若如是言：我实坐，但不语粗恶语。应依坐处罚之乃至我非坐，唯卧。应依卧处罚之乃至我非坐，唯立。不应处罚。
彼女人若如是言：我闻大德卧而与女人语粗恶语。唯立。不应处罚。
彼女人若如是言：我见大德与女人一对一秘密而坐。彼比丘若承认者，应依坐处罚之乃至我非坐，唯卧。应依卧处罚之乃至我非坐，唯立。不应处罚。
彼女人若如是言：大德乃至卧乃至依卧处罚之乃至依坐处罚之乃至不应处罚。
此亦者，继前而谓之。
不定者，或僧残、或波逸提，是故云不定。
认到、认坐、认罪，依其罪处罚之。
认到、不认坐、认罪，依其罪处罚之。
认到、认坐、不认罪，依坐处罚之。
认到、不认坐、不认罪，不应处罚。
不认到、认坐、认罪，依其罪处罚之。
不认到、不认坐、认罪，依其罪处罚之。
不认到、认坐、不认罪，依坐处罚之。
不认到、不认坐、不认罪，不应处罚。
诸大德！二不定法已诵竟。于此，我今问诸大德：于此事得清净耶？再问：于此事得清净耶？三次问：于此事得清净耶？今诸大德于此事得清净，是故默然，我如是知解。
摄颂可淫处。非然是不定是由佛世尊善制之诸大德！今诵出三十尼萨耆波逸提。
尔时，佛世尊在毗舍离瞿昙庙中。
尔时，世尊听许诸比丘受持三衣。六群比丘因世尊听许受持三衣，以一三衣入村，以其他三衣住僧园，以另外三衣沐浴。诸比丘中少欲者讥嫌非难：何以六群比丘蓄持长衣耶？时，诸比丘以此事白世尊。世尊言：诸比丘！汝等实蓄持长衣耶？世尊！实然！佛世尊呵责：愚人！何以汝等蓄持长衣耶？愚人！此非令未信者生信乃至诸比丘！汝等当如是诵此学处任何比丘，蓄持长衣者，尼萨耆波逸提。
如是，世尊为诸比丘制立学处。
尔时，长老阿难得长衣。长老阿难欲以此长衣奉赠长老舍利弗，适遇长老舍利弗住沙祇。时，长老阿难念：世尊制禁蓄长衣学处。我得此长衣，欲赠长老舍利弗，长老舍利弗住沙祇，我当如何作耶？于是，长老阿难以此事白世尊。
阿难！舍利弗几日还耶？世尊！应在九日或十日还来。尔时，世尊以是因缘说法而告诸比丘曰：诸比丘！限于十日内听蓄长衣。诸比丘！汝等当如是诵此学处比丘三衣已竟，迦絺那衣舍已，限于十日内可蓄长衣。若过此者，尼萨耆波逸提。
衣已竟者，安居后之衣时而令比丘作衣，或失、或坏、或烧、或无得衣之望时令作衣也。
迦絺那衣舍已者，从八事中之一事而舍，或由僧于中间舍。
限于十日内者，最长可蓄十日。
长衣者，非受持衣，未经说净也。
衣者，六种衣中之任何一衣，谓应说净之最下量。
若过此者，尼萨耆波逸提者，于十一日明相出时，为尼萨耆。应舍于僧、别众或人。比丘！应如是舍：
其比丘至僧伽处已，偏袒右肩，礼上座比丘足，胡跪合掌白如是：
诸大德！此衣由我蓄过十日，应舍之。我今以此舍于僧。舍已，自白忏悔其罪。应由一聪明贤能之比丘摄受其罪之忏悔，还与所舍之衣。
大德僧！请听！此衣乃某甲比丘之舍堕衣，已舍于僧。若僧时机可者，僧当以此衣还与某甲比丘。
或其比丘，至众多比丘处，偏袒右肩合掌白如是：诸大德！此衣由我蓄过十日，应舍之。我今以此舍于诸大德。舍已，自白忏悔其罪。应由一聪明贤能之比丘摄受其罪，还与所舍之衣。
诸大德！请听！此衣乃某甲比丘之舍堕衣，舍于诸大德已。诸大德！若时机可者，此衣当还与某甲比丘。
或其比丘至一比丘处，偏袒右肩，胡跪合掌白如是：大德！此衣由我蓄过十日，应舍之。我今以此舍于大德。舍已，自白忏悔其罪。应由彼比丘摄受其罪，还与所舍之衣。言：我以此衣与大德。
于过十日有过想者，舍堕；于过十日有疑想者，舍堕；于过十日有不过想者，舍堕。
于非受持有受持想者，舍堕。
于不说净有说净想者，舍堕。
于不舍有舍想者，舍堕。
于不失有失想者，舍堕。
于不坏有坏想者，舍堕。
于不烧有烧想者，舍堕。
于不被夺有被夺想者，舍堕。
舍堕衣，不舍而受用者，突吉罗。
不过十日而有过想者，突吉罗；不过十日而有疑想者，突吉罗；不过十日而有不过想者，不犯也。
受持十日以内、说净、舍、失、坏、烧、被夺而取衣、以亲厚想取，痴狂者、最初之犯行者，不犯也。
其时，六群比丘舍衣不还与。以此事白世尊。世尊曰：诸大德！不得不还与舍衣，不还与者，突吉罗。
尔时，佛世尊在舍卫城祇树给孤独园。时，诸比丘以衣托于比丘等之手，唯着安陀会及郁多罗僧出游诸国。其衣久置有污损，诸比丘晒其衣。长老阿难巡行诸房时，见诸比丘正在晒衣。见已，至诸比丘处作如是言：友！此污损之衣，何人之物耶？尔时，彼诸比丘以此事告阿难。长老阿难讥嫌非难：何以诸比丘以衣托于比丘等之手，唯着安陀会及郁多罗僧出游诸国耶？如是，阿难以此事白世尊。世尊曰：诸比丘！其诸比丘实以衣托于比丘等之手，唯着安陀会及郁多罗僧出游诸国耶？实然！世尊！佛世尊呵责：诸比丘！何以其愚人等以衣托于比丘等之手乃至出游耶？诸比丘！此非令未信者生信乃至诸比丘！汝等当如是诵此学处比丘三衣已竟，迦絺那衣舍已，虽一夜离三衣者，尼萨耆波逸提。
如是，世尊为诸比丘制立学处。
尔时，一比丘病于憍赏弥。亲戚遣使至其比丘处，大德！请来！我等看护汝病。诸比丘亦如是言：友！请去！亲戚看护汝病。其比丘言：友！世尊制立学处，不得离三衣。我病不能带三衣去，我不去。以此事白世尊。尔时，世尊以是因缘说法而告诸比丘曰：诸比丘！为病比丘，听许给与不失三衣之认可。
诸比丘！应如是与：其病比丘至僧中，偏袒右肩，礼上座比丘足，胡跪合掌白如是：
诸大德！我病不能持三衣去。诸大德！我乞僧认许不失三衣。
应二次乞请、三次乞请。应由一聪明贤能之比丘于僧中唱言：
大德僧！请听！此某甲比丘因病不能持三衣去。彼乞请僧认许不失衣。若僧时机可者，僧认许与某甲比丘不失衣。如是表白。
大德僧！请听乞不失衣，僧认许与某甲比丘不失衣。诸大德中，认许与某甲比丘不失衣，忍者默然，不忍者请说。依僧认许，与某甲比丘不失衣竟。众僧已忍知解。
诸比丘！汝等当如是诵此学处比丘三衣已竟，迦絺那衣舍已，虽一夜离三衣者，除僧之认许外，尼萨耆波逸提。
衣已竟者，比丘之作衣，衣或失、或坏、或烧，或无得衣之望而作衣也。
迦絺那衣舍已者，八事中依一事舍之，或依僧于其中间舍之。
虽一夜离三衣者，离僧伽梨、郁多罗僧或安陀会。
除僧之认许外者，除比丘之许可者外。
尼萨耆者，明相出现时即舍堕。应舍于僧、别众或人。
诸比丘！应如是舍乃至诸大德！此三衣，僧无认许我离一夜，应舍之。我今以此舍于僧。乃至僧当还与。乃至别众当还与。我还与大德。
聚落同界、异界，住处同界、异界，小屋同界、异界，塔同界、异界，帐幕同界、异界，重阁同界、异界，别屋同界、异界，船同界、异界，队商同界、异界，田同界、异界，谷场同界、异界，园同界、异界，精舍同界、异界，树下同界、异界，露地同界、异界。
聚落同界者，一族之聚落有篱，若衣置于聚落内，身应住聚落内此为不失衣；若无篱，衣置一家，应住其家或身衣之距离掷石所及者，为不失衣。
聚落异界者，多族之聚落有篱，衣置一家，应住于其家、或集会所、或村门下、或掷石所及处者，为不失衣。至集会所，衣置于掷石所及处，应住集会所、住于村门下或掷石所及处者，为不失衣。衣置集会所，应住于集会所、村门下或掷石所及处者，为不失衣。聚落无篱，衣置一家，应住其家或掷石所及处者，为不失衣。
一族之住处，有篱而有种种幽室、种种内室，衣置住处之内，应住住处内；无篱，衣置一室，应住其室或掷石所及处者，为不失衣。
有多族之住处，有篱而有种种幽室、种种内室，衣置一室，应住其室、门下或掷石所及处者，为不失衣；无篱，衣置一室，应住其室或掷石所及处者，为不失衣。
一族之小屋，有篱而有种种幽室、种种内室，衣置小屋内，应住小屋中；若无篱参照多族之小屋无篱为不失衣。
一族之塔，衣置塔中，应住塔中。多族之塔，有种种幽室、种种内室，衣置一室，应住其室、门下或掷石所及处者，为不失衣。
一族之帐幕，于帐幕内参照多族之帐幕为不失衣。
一族之重阁，于重阁内多族之重阁为不失衣。
有一族之别屋，于别屋内有多族之别屋为不失衣。
有一族之船，于船中有多族之船，有种种幽室、种种内室，衣置于一内室，应住其内室或掷石所及处者，为不失衣。
有一族之队商，置衣于队中，前后有七尺者，为不失衣；侧面有一尺者，为不失衣。有多族之队商，以衣置队中，若掷石所及处者，为不失衣。
有一族之田，若有篱，衣置田中，应住于田中；若无篱，掷石所及处者，为不失衣。有多族之田，若有篱，衣置田中，应住门下或掷石所及处者，为不失衣；若无篱者，掷石所及处者，为不失衣。
有一族之打谷场，若有篱，衣置于打谷场内，应住于打谷场内；若无篱，掷石所及处者，为不失衣。有多族之打谷场，若有篱，衣置打谷场内，应住于门下或掷石所及处者，为不失衣；若无篱，掷石所及处者，为不失衣。
有一族之园，若有篱参照若无篱有多族之园若无篱，掷石所及处者，为不失衣。
有一族之精舍，若有篱，衣置于精舍内，应住于精舍内；若无篱，衣置于精舍，应住于精舍中或掷石所及处者，为不失衣。有多族之精舍而有篱，衣置于一精舍，应住于精舍内、门下或掷石所及处者，为不失衣；若无篱，衣置于一精舍，应住其精舍内或掷石所及处者，为不失衣。
有一族之树下，日中树荫遍满之时，衣置于荫中者，应住于荫中。有多族之树下，掷石所及处者，为不失衣。
露地同界者，于无村之空处，周围以七尺为同界，其外者为异界。
于离衣有离衣想，除僧之认许者外，舍堕。于离衣有疑想，除僧之认许者外，舍堕。于离衣有不离衣想，除僧之认许者外，舍堕。
于不被夺有被夺想者，除僧之认许者外，舍堕。
舍堕衣，不舍而受用者，突吉罗。
不离衣而有离衣想者，突吉罗；不离衣而有疑想者，突吉罗；不离衣而有不离衣想者，不犯也。
夜明以前取衣、舍、失、坏、烧、被夺而取、以亲厚想取、比丘僧认许时、痴狂者、最初之犯行者，不犯也。
尔时，佛世尊在舍卫城祇树给孤独园。尔时，一比丘得非时衣，于彼不足以作衣。于是，其比丘欲令其延长而举其衣反覆擦磨之。世尊巡行房舍，见其比丘举衣擦磨。见已，至比丘处言：比丘！汝何故举此衣反覆擦磨耶？世尊！我得此非时衣而不足为衣，故我举此衣反覆擦磨也。比丘！汝尚有得衣之望乎？世尊！有也。尔时，世尊以是因缘说法而告诸比丘曰：
诸比丘！得非时衣时，尚望能得衣者听蓄之。
尔时，诸比丘思：由世尊听许得非时衣时，尚望能得衣者可蓄之。而彼等得非时衣，蓄过一月，其衣聚束存于衣竿。长老阿难巡行房舍，见衣聚束存于衣竿，言诸比丘曰：友！聚束存于衣竿者是谁之衣耶？友！我等之非时衣，望得衣故而蓄之。友！此衣蓄几日耶？友！已过一月。长老阿难讥嫌非难：何以诸比丘得非时衣而蓄过一月耶？尔时，长老阿难以此事白世尊。世尊言：诸比丘！比丘等得非时衣，实蓄过一月耶？实然！世尊！佛世尊呵责：诸比丘！何以汝愚人等得非时衣，蓄过一月耶？诸比丘！此非令未信者生信乃至诸比丘！汝等当如是诵此学处比丘三衣已竟，迦絺那衣舍已，比丘若可得非时衣，当由冀望衣之比丘纳受。纳受之后应速作衣。若非满足时，唯限一月，其期限以内有望可满足者，其比丘得蓄其衣。若蓄过此，虽有望满足，亦尼萨耆波逸提。
衣已竟者，同舍堕二。三于其中间舍之。
可得者，或由僧、或由别众、或由亲戚、或由友得，或得粪扫衣、或由己之财而得。
非时衣者，非行迦絺那衣式时，于十一个月中得者，于行迦絺那衣式时，在七个月中得者。又于衣时中指名为非时衣而与者，此言非时衣也。
冀望者，期望纳受者可纳受之。
纳受之后应速作者，当于十日内作。
若非满足时者，作而不足。
限一月其比丘得蓄其衣者，最长可蓄一个月。
其以内满足者，望于其期限以内满足。
有望者，可望由僧、或由别众、或由亲戚、或由友得，或得粪扫衣、或由己之财而得之。
若蓄过此，虽有望者，于得本衣之日得望衣，应在十日内作衣也。得本衣以后，二日得望衣，应于十日内作。得本衣以后三日乃至四日乃至五日乃至六日乃至七日乃至八日乃至九日乃至得本衣以后十日得望衣，应于十日内作之。
得本衣以后，十一日乃至十二日乃至十三日乃至十四日乃至十五日乃至十六日乃至十七日乃至十八日乃至十九日乃至得本衣以后二十日得望衣，应于十日以内作之。
得本衣以后，二十一日得望衣，应于九日内作。二十二日乃至二十三日乃至二十四日乃至二十五日乃至得衣后，二十六日者，应于四日内作之。二十七日乃至二十八日乃至得本衣以后，二十九日得望衣者，应于一日内作之。
得本衣以后，三十日得望衣，应于即日受持、说净或舍；若不受持、不说净或不舍者，于三十一日之明相出时，为舍堕。应舍于僧、别众或人。诸比丘！应如是舍乃至诸大德！此非时衣由我蓄过一月，应舍之。我今以此舍于僧。僧当还与。别众当还与。我当还与大德。
得异于本衣之望衣，日限尚有余时，不冀望衣者不应作。
于过月有过想者，舍堕；于过月有疑想者乃至于过月有不过想者乃至不受持而有受持想者乃至不说净而有说净想乃至不舍而有舍想乃至不失而有失想乃至不坏而有坏想乃至不烧而有烧想乃至不被夺而有被夺想者，舍堕。
舍堕衣，不舍而受用者，突吉罗；不过一月而有过想者，突吉罗；不过一月而有疑想者，突吉罗；不过一月而有不过一月想者，不犯也。
受持一月以内、说净、舍、失、坏、烧、被夺而取、以亲厚想取，痴狂者、最初之犯行者，不犯也。
尔时，佛世尊在舍卫城祇树给孤独园。时，长老优陀夷之故妻出家为比丘尼。其女常至优陀夷处，长老优陀夷亦常至其尼之处。时，长老优陀夷至其尼处给食。时，长老优陀夷于晨着内衣，持上衣与钵，至其比丘尼处，于比丘尼前露出生支而坐。其尼亦于长老优陀夷前露出生支而坐。时，长老优陀夷心起欲念，思念其尼之生支而泄不净。时，优陀夷言其尼曰：妹！取水来，我欲洗安陀会。大德！取来！我洗。即以一分不净以口取，一分投入于生支内，彼尼因此妊娠。
诸比丘尼言：此比丘尼行非梵行而有娠也。大姊！我非是行非梵行也。以此事白诸比丘尼。诸比丘尼讥嫌非难：何以大德优陀夷令比丘尼洗故衣耶？如是，诸比丘尼以此事语诸比丘。诸比丘中少欲者非难：何以大德优陀夷令比丘尼洗故衣耶？如是诸比丘以此事白世尊。世尊曰：优陀夷！汝实令比丘尼洗故衣耶？实然！世尊！优陀夷！比丘尼是汝之亲里耶？非亲里耶？世尊！非亲里。愚人！非亲里对非亲里女不知威仪、非威仪，净行、非净行。是故，愚人！令非亲里之比丘尼洗故衣。愚人！此非令未信者生信乃至诸比丘！汝等当如是诵此学处任何比丘，令非亲里比丘尼浣、染、打故衣者，尼萨耆波逸提。
任何者，无论何者亦乃至。
比丘者，即此所谓比丘之意。
非亲里者，非系属父母亲里至七世者。
比丘尼者，于二众之受具戒者。
故衣者，已着过之衣。
令浣者突吉罗，被浣者舍堕。令染者突吉罗，被染者舍堕。令打者突吉罗，虽一次被槌打者舍堕。应舍于僧、别众或人。诸比丘！应如是舍：诸大德！此故衣由我令非亲里比丘尼浣之，应舍之。我今以此舍于僧。僧当还与。别众当还与。我当还与大德。
于非亲里有非亲里想，而令浣故衣者，舍堕。于非亲里有非亲里想，而令浣、染故衣者，一舍堕、一突吉罗。于非亲里有非亲里想，而令浣、打故衣者，一舍堕、一突吉罗。于非亲里有非亲里想，而令浣、染、打故衣者，一舍堕、二突吉罗。
于非亲里有非亲里想，而令染故衣者，舍堕。于非亲里有非亲里想，而令染、打故衣者，一舍堕、一突吉罗。于非亲里有非亲里想，而令染、浣故衣者，一舍堕、一突吉罗。于非亲里有非亲里想，而令染、打、浣故衣者，一舍堕、二突吉罗。
于非亲里有非亲里想，而令打故衣者，舍堕。于非亲里有非亲里想，而令打、浣故衣者，一舍堕、一突吉罗。于非亲里有非亲里想，而令打、染故衣者，一舍堕、一突吉罗。于非亲里有非亲里想，而令打、浣、染故衣者，一舍堕、二突吉罗。
于非亲里有疑念乃至于非亲里有亲里想乃至。
浣他人之故衣者，突吉罗。令浣尼师坛者，突吉罗。令唯依比丘尼僧受具戒者浣之，突吉罗。
于亲里有非亲里想者，突吉罗；于亲里有疑想者，突吉罗；于亲里有亲里想者，不犯也。
由亲里之比丘尼浣之、以非亲里比丘尼为助力时、不语而浣、令浣新衣、令浣衣以外之资具、令式叉摩那、令沙弥尼浣之，痴狂者、最初之犯行者，不犯也。
尔时，佛世尊在王舍城迦兰陀竹林园。尔时，莲华色比丘尼住舍卫城。时，莲华色比丘尼晨着内衣，持上衣与钵，为乞食而入舍卫城。于舍卫城乞食已，受食后归，为日中入定休息而至安陀林。入于林中，坐于一树下休息。时，巧于贼业之诸贼，杀牝牛，持其肉入安陀林。贼主见莲华色比丘尼于日中休息，坐于一树下。见已，作如是思惟：若我子弟见之，可能害此比丘尼。是故即由他路而行。时，其贼主取已煮熟肉中最佳之肉，而入于棕榈叶之笼，悬挂于莲华色比丘尼附近之树上，云：施与沙门婆罗门中见者，请持去！而离去。莲华色比丘尼由三昧起，闻贼主言此语。于是，莲华色比丘尼取其肉而归住房。时，莲华色比丘尼，过夜取其肉，以郁多罗僧包之，飞于空中再现于竹林中。
时，世尊为乞食而入村落，留长老优陀夷以护精舍。时，莲华色比丘尼至优陀夷处，作如是言：大德！世尊往何处耶？妹！世尊为乞食而入村落也。大德！请以此肉供奉世尊。妹！汝以此肉使世尊喜悦。汝若与我安陀会，我亦如是因安陀会而将得喜悦。大德！我等女人衣实甚难得，此乃我最后之第五衣，我不能与。妹！譬如人与象亦应与之草。如是，汝供奉肉于世尊，亦应与我安陀会也。如是，莲华色比丘尼被长老优陀夷强索，即与安陀会而归住房。诸比丘尼受取莲华色比丘尼之衣钵，而对莲华色比丘尼曰：大姊！汝之安陀会在何处耶？莲华色比丘尼以此事告诸比丘尼。诸比丘尼非难：何以长老优陀夷受取比丘尼之衣耶？女人得衣甚难。时，诸比丘尼以此事语诸比丘，诸比丘中少欲者非难：为何长老优陀夷受取比丘尼之衣耶？如是，诸比丘以此事白世尊。世尊言：优陀夷！汝实受比丘尼之衣耶？实然！世尊！优陀夷！汝亲里耶？非亲里耶？非亲里也，世尊！愚人！非亲里对非亲里女不知威仪、非威仪，净行、非净行。是故，愚人！汝受非亲里比丘尼之衣。愚人！此非令未信者生信乃至诸比丘！汝等当如是诵此学处任何比丘，若从非亲里比丘尼之手受衣者，尼萨耆波逸提。
如是，世尊为诸比丘制立学处。
尔时，诸比丘畏慎不受比丘尼之交易衣。诸比丘尼非难：大德！何以不受我等之交易衣耶？诸比丘闻比丘尼等之讥嫌非难。于是，诸比丘以此事白世尊。世尊以是因缘说法而告诸比丘曰：诸比丘！听许受五众之交易衣，即比丘、比丘尼、式叉摩那、沙弥、沙弥尼之交易衣也。诸比丘！听许接受此等五众之交易衣。诸比丘！汝等当如是诵此学处任何比丘，受非亲里比丘尼之衣，除交易外，尼萨耆波逸提。
任何者，见舍堕四。二出家者也。
衣者，六衣中之一衣，应说净之最下量以上之谓也。
除交易外者，交换除外也。
决定接受而将要受时，突吉罗；至手者，舍堕。应舍于僧、别众或人。诸比丘！应如是舍：诸大德！此衣由我以非交易受于非亲里比丘尼，应舍之。我今以此舍于僧。僧当还与。别众当还与。我当还与大德。
于非亲里有非亲里想而受衣者，除交易外是舍堕。于非亲里有疑想而受衣者，除交易外是舍堕。于非亲里有亲里想而受衣者，除交易外是舍堕。
唯依比丘尼僧受具戒之比丘尼受衣，除交易外是突吉罗。
于亲里有非亲里想者，突吉罗；于亲里有疑想者，突吉罗；于亲里有亲里想者，不犯也。
亲里者、交易物、与轻物得重物时、与重物得轻物时、比丘以亲厚想而取之、以暂取想而取之、除衣外而受其他资具、由式叉摩那受之、由沙弥尼受之，痴狂者、最初之犯行者，不犯也。
尔时，佛世尊在舍卫城祇树给孤独园。尔时，优波难陀释子善能说法。尔时，一长者子至长老优波难陀处，敬礼而一面坐。其长者子坐已，由长老优波难陀释子说法而令欢喜。时，其长者子由于优波难陀释子之说法欢喜而对长老曰：大德！有所需要者请说，凡是衣服、饮食、房舍、病资具药物，其中任何一种，我等得与大德。贤者！汝若有意与我者，请以汝此着用之一外衣与我。大德！待我回家。归家，从我着用之外衣或比此更好之衣送来。长老优波难陀释子再次对长者子如此曰三次乃至请与我。大德！我等良家之子，唯着一外衣如何回去。大德！请待我归家，我归家即以此着用之一外衣或比此更好之衣送来。贤者！汝无施与之意而言乎？汝言出而不与。如是，长者子由于长老优波难陀释子强索而与一外衣而去。
诸人见长者子而如是言：贤者！汝何故唯着一外衣而还耶？时，长者子以此事语众人。众人非难：此等沙门释子多求不足，因彼等说法而请求施与，实非容易。为何说法被长者子请求施与时，而取长者子之衣耶？诸比丘闻众人之非难。诸比丘中少欲者非难：何以长老优波难陀释子乞长者子之衣耶？如是，诸比丘以此事白世尊。优波难陀！汝实乞长者子之衣耶？实然！世尊！优波难陀！是汝亲里或非亲里耶？非亲里也。愚人！非亲里对非亲里不知威仪、非威仪，净行、非净行。是故，愚人！汝乞非亲里长者子之衣。愚人！此非令未信者生信乃至诸比丘！汝等当如是诵此学处任何比丘，于非亲里居士或居士妇乞衣者，尼萨耆波逸提。
如是，世尊为诸比丘制立学处。
尔时，众多比丘从沙祇长途往舍卫城。于途中，盗贼出现而夺比丘之衣。时，彼诸比丘思：世尊禁止向非亲里之居士或居士妇乞衣。故畏慎而不乞衣，恰如裸形外道而来舍卫城，向诸比丘致敬。诸比丘如是言：友！邪命士好！彼礼诸比丘。彼等言：友！我等非邪命士，我等是比丘。诸比丘如是言长老优波离曰：优波离大德！请检问彼等。如是，长老优波离检问诸比丘已，告诸比丘等曰：友！彼等是比丘，以衣给与彼等。诸比丘中少欲者非难：为何诸比丘裸形而行乎？宜以软草或树叶覆之而行也。
时，诸比丘以此事白世尊。世尊以是因缘说法而告诸比丘曰：诸比丘！被夺衣或失衣者，听许向非亲里之居士、居士妇乞衣。最先往僧之住处，若僧有精舍衣、卧布、敷布、褥覆者，可受取以覆身。若僧无精舍衣、卧布、敷布、褥覆者，可以草或叶覆之而行，不得裸形而行。裸形而行者，突吉罗。诸比丘！汝等当如是诵此学处任何比丘，于非亲里之居士、居士妇乞衣者，除具其条件外，尼萨耆波逸提。于此所谓之条件者，比丘衣被夺时，或失衣之时，是其条件也。
任何者，无论何者亦乃至。
比丘者，乃至即此所谓比丘之意。
非亲里者，非系属父母亲里至七世者。
居士者，谓住俗家之男人。
居士妇者，谓住俗家之妇人。
衣者，六衣中之一衣，当说净之最下量之物。
除具其条件外者，具其条件除外。
衣被夺者，比丘之衣被王、贼、赌者或任何人所夺。
失衣者，比丘之衣或被火烧、水流或为鼠、蚁所啮或着破之。
除具其条件外而乞者，将要乞时，突吉罗；至手者，舍堕。应舍于僧、别众或人。诸比丘！应如是舍乃至诸大德！此衣为我未具条件向非亲里之居士乞来之物，应舍之。我今以此舍于僧。僧当还与。别众当还与。我当还与大德。
于非亲里有非亲里想，除具其条件外，乞衣者，舍堕。于非亲里有疑想，除具其条件外，乞衣者，舍堕。于非亲里有亲里想，除具其条件外，乞衣者，舍堕。
于亲里有非亲里想者，突吉罗；于亲里有疑想者，突吉罗；于亲里有亲里想者，不犯也。
具其条件时、亲里者、被招待者、为他而乞者、依己之财者，痴狂者、最初之犯行者，不犯也。
尔时，佛世尊在舍卫城祇树给孤独园。尔时，六群比丘至衣被夺之比丘处，作如是言：友！被夺衣、失衣者，世尊听许向非亲里居士、居士妇乞衣。友！去乞衣！友！我等所得衣已足矣。我等为诸长老乞衣。友！去乞焉！时，六群比丘至诸居士处，作如是言：贤者！有衣被夺之比丘来，请与彼等衣。如此乞甚多衣。时，一居士坐于集会处，言他居士曰：贤者！有衣被夺之比丘来，我等已以衣与彼等。彼亦如是言：我等亦与之矣！其他居士亦如是云：我等与之矣！彼等非难：何以沙门释子不知量而多乞衣耶？沙门释子可作布商或开商店矣！诸比丘闻居士等之非难。诸比丘中少欲者非难：何以六群比丘不知量而多乞衣耶？诸比丘以此事白世尊。诸比丘！汝等实不知量而多乞衣耶？实然！世尊！佛世尊呵责：愚人！汝等何以不知量而多乞衣耶？愚人！此非令未信者生信乃至诸比丘！汝等当如是诵此学处若彼比丘，非亲里之居士、居士妇有多衣供奉而令恣意择取，彼比丘最多亦当由其衣中取用内衣、外衣。若取用过此者，尼萨耆波逸提。
若彼比丘者，意指衣被夺之比丘。
非亲里者，见舍堕六。三谓住于俗家之妇人。
有多衣者，有多量之衣。
供奉而令恣意择取者，谓令师随所欲择取之。
彼比丘最多亦当由其衣中取用内衣、外衣者，若失三衣者，当受二衣；失二衣者，当受一衣；失一衣者，任何物皆不可受也。
取用过此者，乞此二衣以上，将要受用时，突吉罗；至手者，舍堕。应舍于僧、别众或人。诸比丘！应如是舍：诸大德！此衣为我从非亲里居士处过量求来之物，应舍之。我今以此舍于僧。僧当还与。别众当还与。我当还与大德。
于非亲里有非亲里想，乞衣过此者，舍堕。于非亲里有疑想见舍堕六。三不犯也。
云：我取余额。即取而去、云：余额是汝物。而与之、非被夺衣故与时、非失衣故与时、亲里者、受请者、依己之财者，痴狂者、最初之犯行者，不犯也。
尔时，佛世尊在舍卫城祇树给孤独园。时，一居士对其妇作如是言：以衣施与优波难陀大德。一乞食比丘闻此居士语，即至优波难陀释子处，对彼如是言：友！优波难陀！汝大福德之人也。某处一居士对其妇言：施衣与优波难陀。友！彼乃我檀越也。如是，长者优波难陀释子至居士家而言彼曰：贤者！汝实欲以衣与我乎？大德！我实如是思惟：我以衣与优波难陀大德。贤者！汝若欲以衣与我者，应与如是之衣，如与我无著用之衣，与我何用？
时，其居士非难：此等沙门释子多求而不知足，以衣与彼等实非容易。为何大德优波难陀未被我请，先来我处，于衣作指示耶？诸比丘闻此居士之非难。诸比丘中少欲者非难：何以长老优波难陀释子，未受请先至居士家，于衣作指示耶？于是，诸比丘以此事白世尊。优波难陀！汝实未受请先至居士家，于衣作指示耶？实然！世尊！优波难陀！汝之亲里或非亲里乎？世尊！非亲里也。愚人！非亲里对非亲里不知威仪、非威仪，净行、非净行。是故，愚人！汝未受请，先至非亲里之居士家于衣作指示。愚人！此非令未信者生信乃至诸比丘！汝等当如是诵此学处非亲里之居士或居士妇，若为比丘豫备衣资，以此衣资购衣，使某甲比丘披覆，此时若其比丘未受请先往，就其衣作指示：善哉！贤者！以此衣资购如斯之衣与我披覆！望求好衣故，尼萨耆波逸提。
非亲里者，非系属父母亲里至七世者。
居士者，谓住俗家之男人。
居士妇者，谓住俗家之妇人。
若为比丘者，为比丘，以比丘为对象，欲与比丘披覆。
衣资者，或黄金、或钱、或真珠、或宝珠、或珊瑚、或铁板、或绵布、或丝、或绵。
此衣资者，意指豫备交换之物。
购者，交换也。
使披覆者，施与之意。
此时若其比丘者，指定比丘而豫备衣资时有关之比丘。
未受请先往者，于未言：大德！汝需如何之衣耶？要我购如何之衣耶？之前。
往者，往其家或至某处。
就其衣作指示者，言希望或长、或宽、或厚、或软柔者。
此衣资者，豫备物之意。
如斯者，或长、或宽、或厚、或软。
与我披覆者，施与我之意。
望求好衣故者，冀望佳或冀望高价。
由彼言购或长衣、或宽衣、或厚衣、或软衣，在令购之时，突吉罗；至手者，舍堕。应舍于僧、别众或人。诸比丘！当如是舍乃至诸大德！此衣由我未受请先至非亲里居士家，就其衣作指示而得之物，应舍之。我今以此舍于僧。僧当还与。别众当还与。我当还与大德。
于非亲里有非亲里想，未受请先至居士家，就其衣作指示者，舍堕。于非亲里有疑想，未受请先至居士家，就其衣作指示者，舍堕。于非亲里有亲里想，未受请先至居士家，就其衣作指示者，舍堕。
于亲里有非亲里想者，突吉罗；于亲里有疑想者，突吉罗；于亲里有亲里想者，不犯也。
亲里者、受请者、为他人者、依己之财者、令欲购高贵衣者购便宜衣，痴狂者、最初之犯行者，不犯也。
尔时，世尊在舍卫城祇树给孤独园。时，一居士对他居士如是言：我将以衣令大德优波难陀释子披。彼居士亦云：我亦将以衣令大德优波难陀释子披。一乞食比丘闻彼居士等之谈话。于是，其比丘至长老优波难陀释子处，而言彼曰：友！优波难陀！汝大福德人也。在某处，一居士对他居士如是言：我将以衣令大德优波难陀释子披。彼亦如是言：我将以衣令优波难陀大德披。友！彼等乃我檀越也。如是，长老优波难陀释子至彼等居士家，对彼等如斯言：贤者！汝等实欲以衣与我乎？大德！我等实如是思惟，我等将以衣与优波难陀大德披。贤者！汝等若欲以衣与我披者，应与如是之衣；若以我不欲披用之衣与我，何用？尔时，彼等居士非难：彼等沙门释子多欲而不知足，以衣与彼等实非容易。为何优波难陀大德，我等未请先来，就其衣作指示耶？诸比丘闻彼等之非难。彼比丘中少欲者非难：为何长老优波难陀释子，未受请先至居士家，就其衣作指示耶？如是，其比丘以此事白世尊。优波难陀！汝实未受请先至居士家，就其衣作指示耶？实然！世尊！优波难陀！汝之亲里或非亲里耶？非亲里也。愚人！非亲里对非亲里不知威仪、非威仪，净行、非净行。是故，愚人！汝未受请先至居士家，就其衣作指示。愚人！此非令未信者生信乃至诸比丘！汝等当如是诵此学处若两非亲里之居士或居士妇，各自为比丘豫备衣资，思：我等将各自以此衣资，各自购衣，与某甲比丘披覆。此时若其比丘未受请先往，就其衣作指示：善哉！贤者！以各自衣资，两人共同购如斯一衣与我披覆！望求好衣故，尼萨耆波逸提。
若为比丘者，见舍堕八。二欲与比丘也。
两者，二人也。
非亲里者，非系属。
居士者，谓住俗家之男人。
居士妇者，谓住俗家之妇人。
衣资者，谓黄金、或钱、或真珠、或宝珠、或珊瑚、或铁板、或绵布、或丝、或绵。
此衣资者，指豫备物之意。
购者，交易。
与披者，施与之意。
此时若其比丘者，指定比丘而豫备衣资时被指定之比丘。
未受请先往者，未受请而前来。
往者，。
就其衣作指示者，或长。
此衣资者，为豫备之物。
两人共同者，二人一齐。
如斯者，。
与我披覆者，施与我之意。
望求好衣故者，冀望佳、冀望高价。
由彼言购若长衣、若宽衣、若厚衣、若软衣，在令购时，突吉罗同舍堕八。二─。然非亲里居士、居士妇换为亲里居士、居士妇等令欲购高贵之衣者购便宜衣，痴狂者、最初之犯行者，不犯也。
尔时，佛世尊在舍卫城祇树给孤独园。时，长老优波难陀释子之檀越大臣，遣使者送衣资于长老优波难陀释子，言：以此衣资购衣。然后，以此衣与优波难陀大德披！如是，其使者至优波难陀释子处而作是言：大德！此衣资乃为大德送来。大德！请取衣资。如是说已，长老优波难陀对其使者曰：贤者！我等不取衣资。然而，我等时机到时，当取净衣。于是，使者对长老优波难陀释子曰：大德！谁是执事人耶？
尔时，一居士为某事务来僧园。时，长老优波难陀释子谓使者曰：贤者！其优婆塞为诸比丘之执事人也。时，使者令优婆塞同意，至长老优波难陀释子处而对长老曰：大德！长老所示之执事人居士，我已得其同意。大德！届时请往彼处，彼以衣施与师。尔时，其大臣遣使者至长老优波难陀处，言：大德！请受用此衣！我等冀望大德受用此衣！时，长老优波难陀释子对其优婆塞亦不言何事。其大臣再遣使者至优波难陀释子处，言：大德冀望。优波难陀释子对其优婆塞亦勿语何事。大臣三次遣使者至优波难陀释子处。大德！冀望受用此衣。
尔时，市民有集会，由市民订规约：后至者课五百钱。时，长老优波难陀释子至优婆塞处而对他曰：贤者！我要衣。大德！请待今日一夜。今日，市民有集会，由市民订规约，后至者课五百钱。长老言：贤者！今日，与我衣。而执其衣带。如是，优婆塞因长老优波难陀之强索，为优波难陀释子购衣而后至。诸人对其优婆塞曰：大德！汝何故后至乎？取汝五百钱。
尔时，其优婆塞以此事言彼等。众人非难：彼等沙门释子，多欲而不知足，为彼等之执事人实非容易。何以优婆塞言：大德！请待今日一夜。而不能待耶？诸比丘闻众之非难。彼比丘中少欲者非难：何以长老优波难陀释子于优婆塞言：请待今日一夜。而不能待耶？如是，彼等以此事白世尊。优波难陀！汝实于优婆塞言：大德！请待今日一夜。而不能待耶？实然！世尊！佛世尊呵责：愚人！汝为何于优婆塞言：大德！请待今日一夜。而不能待耶？愚人！此非令未信者生信乃至诸比丘！汝等当如是诵此学处若王、若大臣、若婆罗门、若居士以使者为比丘送衣资，言：以此衣资购衣，与某甲比丘披。其使者至比丘处而如是言：大德！为长老送来衣资，长老当领受此衣资。其比丘对其使者而作是言：贤者！我等勿领受衣资，我等适当之时，当受净衣。其使者如是言其比丘曰：长老有执事人乎？诸比丘！冀望衣之比丘当指示执事人、净人或优婆塞而言：贤者！其人乃诸比丘之执事人。其使者得执事人之同意，至其比丘处而如是言：大德！长老所指示之执事人，我已得其同意矣。长老！届时，请往彼处，彼当以衣与尊师。诸比丘！若有冀望得衣之比丘，可至执事人处，二三次催促：贤者！我要衣。二三次催促，而得其衣者可；若不得者，四次、五次至六次，为其衣而寂默立之；四次、五次至最多六次，寂默立之，得其衣者可；过此尽力求得者，尼萨耆波逸提。若不得时，至送衣资之施主处，自去或遣使者。诸贤！汝等为比丘送来衣资，对其比丘无任何之利益。卿等当取还自己之物，以免汝等失自己之物。此乃于此时之如法行也。
若为比丘者，为比丘，以比丘为对象，要与比丘也。
王者，为统治之人。
大臣者，食王之俸禄者。
婆罗门者，婆罗门种姓之人也。
居士者，谓除王、大臣、婆罗门外，其他之居士。
衣资者，为黄金、或钱、或真珠、或宝珠。
以此衣资者，为豫备之物。
购者，为交易之意。
与披者，施与之意。
若其使者至比丘处而言：大德！为长老而持来此衣资，请长老受领衣资！其比丘如是对其使者曰：贤者！其人乃诸比丘之执事人也。不应如是说：与彼！或彼蓄之！或当交易！或彼当购之！
若彼使者得执事人之同意，至比丘处而作如是言：大德！长老所指示之执事人，我已得其同意。请长老时机到来，往矣！彼当以衣与汝。诸比丘！冀望得衣之比丘至执事人处，当二、三次催促。贤者！我要衣。当勿云：与我衣！持我衣来！交易我衣！去购我衣！二次言之乃至三次言之乃至。
若得者善；若不得者，至彼处寂默为其衣而立，不得坐、不得取食、不得说法。若问：汝为何而来？之时，即云：贤者！知之。若坐、若取食、或说法者，即立破。应二次立、三次立。
四次说催促者，可得四次默立；五次促之者，得立二次；六次促之者，不得立。
若越过此限求得此衣，得之，突吉罗；至手者，舍堕。应舍于僧、别众或人。诸比丘！应如是舍乃至诸大德！此衣由我三次以上催促、六次以上默立而得之物，应舍之。我今以此舍于僧。僧当还与。别众当还与。我当还与大德。
若不得时，至送衣之施主处，当自往或遣使者：诸贤！汝等为比丘送衣，对于比丘无领受何等之利益，卿等当取还自己之物，勿失自己之物。
此乃于此时之如法行，此乃于此时之随法行。
三次以上催促，六次以上默立，有过想而得者，舍堕。三次以上催促，六次以上默立，有疑想而得者，舍堕。三次以上催促，六次以上默立，有减想而得者，舍堕。
三次以下催促，六次以下默立，有过想者，突吉罗。三次以下催促，六次以下默立，有疑想者，突吉罗。三次以下催促，六次以下默立，有减想者，不犯也。
三次催促、六次默立、三次以下催促、六次以下默立、不催促而与、施主催促而与，痴狂者、最初之犯行者，不犯也。
摄颂十日与一夜一月及浣。取非亲里。指示两人及使送尔时，佛世尊在阿罗毗邑阿伽罗婆精舍。其时，六群比丘至养蚕家如是言：贤者！多煮蚕茧与我等，我等欲作杂绢丝之卧具。彼等讥嫌非难：为何沙门释子来我等之处而作是言：贤者！多欲作卧具。耶？此于我等亦是福薄不善之业，我等为生活、为妻子之故，而多造此小生物之杀生。诸比丘闻众人之非难。诸比丘中少欲者亦非难：何以六群比丘至养蚕家而作是言：贤者！多欲作卧具。耶？如是，诸比丘以此事白世尊。诸比丘！汝等实至养蚕家而作是言：贤者！多欲作卧具。耶？实然！世尊！佛世尊呵责：愚人！汝等为何至养蚕家而作是言：多欲作卧具。耶？愚人！此非令未信者生信乃至诸比丘！汝等当如是诵此学处任何比丘，若以杂绢丝作卧具者，尼萨耆波逸提。
任何者，无论何者亦乃至。
比丘者，乃至即此所谓比丘之意。
若以作者，虽杂一绢丝，自作或教人作者，突吉罗；作成者，舍堕。应舍于僧、别众或人。诸比丘！应如是舍乃至诸大德！此杂绢丝之卧具，由我自作，应舍之。我今以此舍于僧。僧当还与。别众当还与。我当还与大德。
卧具者，摊开而制作，非织物也。
自作未成而自令作成者，舍堕；自作未成而他人令作成者，舍堕。
他人未作成而自令作成者，舍堕；他人未作成而他人令作成者，舍堕。
为他人作或令作者，突吉罗；由他人作而获得受用者，突吉罗。
作伞盖、地毯、幕、长枕、枕，痴狂者、最初之犯行者，不犯也。
尔时，佛世尊在毗舍离大林重阁讲堂。其时，六群比丘以纯黑色羊毛令作卧具。诸人巡行精舍，见而非难：何以沙门释子以纯黑色羊毛令作卧具乎？宛如在家受欲者。诸比丘闻彼等诸人之非难。诸比丘中少欲者非难：何以六群比丘以纯黑色羊毛令作卧具乎？如是，诸比丘以此事白世尊。诸比丘！汝等实作纯黑色羊毛之卧具乎？实然！世尊！佛世尊呵责：愚人！何以汝等令作纯黑乃至诸比丘！汝等当如是诵此学处任何比丘，若令作纯黑色羊毛之卧具者，尼萨耆波逸提。
任何者，比丘之意。
黑者，有二黑，生黑或染黑也。
卧具者，摊开而制作，非织物也。
令作者，自作或教他人作也。欲令作之应舍于僧、别众或人。诸比丘！应如是舍：诸大德！此纯黑色羊毛之卧具，由我所作。最初之犯行者，不犯也。
尔时，佛世尊在舍卫城祇树给孤独园。其时，六群比丘思：世尊禁止作纯黑色羊毛之卧具。于是，彼等仅于边缘加白色羊毛，仍以纯黑色羊毛令作卧具。诸比丘中少欲者非难：何以六群比丘唯边缘加白色羊毛，仍以纯黑色羊毛令作卧具乎？如是，诸比丘以此事白世尊。诸比丘！汝等实仅于边缘加白色羊毛而乃至令作卧具乎？实然！世尊！佛世尊呵责：愚人！为何仅于边缘加白色羊毛令作卧具乎？愚人！此非令未信者生信乃至诸比丘！汝等当如是诵此学处若比丘，作新卧具时，当取二分纯黑色羊毛，第三分白色羊毛，第四分褐色羊毛。若比丘不取二分纯黑色羊毛，第三分白色羊毛，第四分褐色羊毛，而令作新卧具者，尼萨耆波逸提。
新者，取作而言。
卧具者，摊开而制作，非织物。
作时者，正在自作或教他人作时。
取二分纯黑色羊毛者，即加入二多罗量。
第三分白色羊毛者，即一多罗量之白色羊毛。
第四分褐色羊毛者，即一多罗量之褐色羊毛。
若比丘不取二分纯黑色羊毛，第三分白色羊毛，第四分褐色羊毛者，谓不入白色羊毛一多罗、褐色羊毛一多罗，而作新卧具，或令人作，欲作之时，突吉罗；作成者，舍堕。应舍于僧、别众或人。诸比丘！应如是舍：诸大德！此卧具由我不加白色羊毛一多罗，褐色羊毛一多罗而作，应舍之。我今以此舍于僧。僧当还与。别众当还与。我当还与大德。
自作未成而令作成之者见舍堕一一。二受用者，突吉罗。
入白色羊毛一多罗和褐色羊毛一多罗而作、入其以上之白色羊毛和其以上之褐色羊毛而作、以纯白色羊毛和纯褐色羊毛而作，作伞盖、地毯、幕、长枕、枕，痴狂者、最初之犯行者，不犯也。
尔时，佛世尊在舍卫城祇树给孤独园。其时，诸比丘年年令作卧具。彼等言：与羊毛！欲羊毛！而多求多乞。众人非难：何以沙门释子年年令作卧具，言：与羊毛！欲羊毛！而住于多求多乞乎？我等卧具，作一次存用五年或六年，我等有诸婴儿排大小便、或被鼠所啮。然而彼等沙门释子年年乃至住于多求多乞乎！诸比丘闻众人之非难。诸比丘中少欲者非难：何以诸比丘年年令作卧具，与羊毛住于多求多乞乎？如是，诸比丘以此事白世尊。诸比丘！比丘等实年年令作卧具，与羊毛住于多求多乞乎？实然！世尊！佛世尊呵责：愚人！何以汝等年年令作卧具，与羊毛住于多求多乞乎？诸比丘！此非令未信者生信乃至诸比丘！汝等当如是诵此学处若比丘，令作新卧具者，应持用六年。其卧具若于六年以内，或舍或不舍，而令作新卧具者，尼萨耆波逸提。
如是，世尊为诸比丘制立学处。
尔时，一比丘病于憍赏弥。诸亲戚遣使至比丘处，言：大德！归来！我等看护汝病。诸比丘亦如是言：友！去！亲戚要看护汝病。彼比丘言曰：友！世尊已制立学处，若比丘作新卧具者，应持用六年。我有病，不能持卧具去。我无卧具，不易安身，我不去。以此事白世尊。世尊以是因缘说法而告诸比丘曰：诸比丘！当听许与卧具认可。诸比丘！应如是与：其病比丘至僧众处已，偏袒右肩，礼上座比丘足，胡跪合掌白如是：
诸大德！我病不能持卧具而往。诸大德！我乞请僧认许卧具。
应二次乞请、三次乞请。应由一聪明贤能之比丘于僧中唱言：
大德僧！请听！此某甲比丘因病不能持卧具而往，彼求僧认许卧具，若僧时机可者，僧与某甲比丘认许卧具。如是表白。
大德僧！请听！此求认许卧具，僧与某甲比丘认许卧具。诸大德中，与某甲比丘认许卧具，忍者默然，不忍者请说。僧与某甲比丘认许卧具竟。僧已忍知解。
诸比丘！汝等当如是诵此学处若比丘，新作卧具者，应持用六年。其卧具若于六年以内，或舍或不舍，而作新卧具者，除僧之认许外，尼萨耆波逸提。
新者，非织物。
作者，自作或令他作也。
应持用六年者，最少持用六年。
若于六年以内者，六年以下也。
舍其卧具者，施与他人也。
不舍者，不与任何人也。
除僧之认许外者，僧不认许，而自作或令他作新卧具，将要作者，突吉罗；作已者，舍堕。应舍于僧、别乃至诸大德！此卧具由我于六年以内，僧不认许而作之物，应舍之。我今以此舍于僧。僧当还与。别众当还与。我当还与大德。
自作未成而自令作成者，舍堕他未作成而他令作成者，舍堕。
六年作、六年以上作、为他人作或令作、由他人作而获得受用，作伞盖、地毯、幕、长枕、枕、得僧认许，痴狂者、最初之犯行者，不犯也。
尔时，佛世尊在舍卫城祇树给孤独园。时，世尊对诸比丘曰：诸比丘！我欲入静处三月，除一送食比丘外，任何人皆不应至我处。诺！世尊！诸比丘应诺世尊，除一送食比丘，谁皆不至世尊处。
尔时，舍卫城僧制规约：友！世尊欲入静处三月。除一送食比丘外，谁皆不许至世尊处。若至世尊处者，应处以波逸提。时，优波斯那朋健陀子率众至世尊处，顶礼世尊，退坐一面。与客比丘互相问讯，乃是诸佛之常法。世尊对退坐于一面之长老优波斯那朋健陀子如是言：优波斯那！诸事安稳否？乞食易得乎？长旅而来不疲倦乎？世尊！我等轻安，乞食易得，远路来而不倦也。时，长老优波斯那之弟子比丘坐近世尊。时，世尊对其比丘曰：比丘！汝喜粪扫衣乎？世尊！我不喜粪扫衣。比丘！汝何故是粪扫衣者？世尊！我和尚是粪扫衣者，故我亦是粪扫衣者。尔时，世尊对长老优波斯那朋健陀子如是曰：优波斯那！汝此徒众实甚可爱。优波斯那！汝如何教导此众乎？世尊！若来向我求出家者，我即如是言：贤者！我是住阿兰若者、乞食者、粪扫衣者，若汝亦住阿兰若者、乞食者、粪扫衣者，我当许汝出家。彼若应诺者，许出家；不应诺者，不得出家。来求依止我者，我即如是言：贤者！我是住阿兰若者、乞食者、粪扫衣者，若汝亦住阿兰若者、乞食者、粪扫衣者，我与汝依止。彼若应诺者，我与依止；不应诺者，不与依止。世尊！我如是教导此众。
善哉！善哉！优波斯那！善哉！优波斯那之率众。优波斯那！汝于舍卫城知僧之规约乎？世尊！我于舍卫城不知僧之规约。优波斯那！舍卫城由僧自作规约：友！世尊欲入静处三月，除一送食比丘外，任何人不得至世尊处。若至世尊处者，当处以波逸提。世尊！舍卫城之僧自制规约乎？我等于世尊所未制不得制；又，已制者不得废，取世尊所制立学处而实行。
善哉！优波斯那！未制者不应制，已制者不应废，取所制立学处而实行。优波斯那！诸比丘中住阿兰若者、乞食者、粪扫衣者，听许随意来见我。
尔时，众多比丘立于门外。我等处分长老优波斯那朋健陀子以波逸提。时，长老优波斯那率众从坐而起，顶礼世尊，右绕而去。其时，诸比丘对长老优波斯那如是言：友！优波斯那！汝于舍卫城知僧之规约乎？友！世尊亦如是言我曰：汝于舍卫城知而实行。友！世尊言：诸比丘中住阿兰若者、乞食者、粪扫衣者，听许随意来见我。其时，彼等诸比丘言：长老优波斯那所言是实，未制者不得制，已制者不得废，取所制立学处而实行。
诸比丘闻世尊言：阿兰若比丘、乞食比丘、粪扫衣比丘，听许随意来见我。诸比丘因欲见世尊，舍其卧具，受持阿兰若者分、乞食者分、粪扫衣者分。时，世尊与众多比丘巡行房舍，见处处舍去卧具而言诸比丘曰：诸比丘！何故此等卧具于处处舍之耶？时，诸比丘以此事白世尊。时，世尊以是因缘说法而告诸比丘曰：然，诸比丘！以十利故，我为诸比丘制立学处，为摄僧、为僧安乐乃至诸比丘！汝等当如是诵此学处若比丘，作座卧具，以坏色故，应从旧卧具之边缘取入一佛搩手。若比丘不从旧卧具取入一佛搩手，而令作新座卧具者，尼萨耆波逸提。
作者，自作或令他作之时。
座具者，谓座垫。
卧具者，摊开而制作者，非织物也。
以坏色故，从边缘取入一佛搩手者，为坚固而应切取周围或四隅，铺敷在新卧具之一处，或擘松而铺敷。
旧卧具者，铺过一次或用过一次。
若比丘，不从旧卧具之边缘取入一佛搩手者，若不从旧卧具之边缘取入一佛搩手而自作或令作新座卧具，当豫备作时，突吉罗；作已，是舍堕。应舍于僧、别众或人。诸比丘！应如是舍：诸大德！此座卧具，由我非从旧卧具之边缘取入一佛搩手而作之物，应舍之。我今以此舍于僧。僧当还与。别众当还与。我当还与大德。
自作未作成而自令作成者，舍堕见舍堕十一为他人作或令作者，突吉罗。
从旧卧具之边缘取入一佛搩手而作、不得时取入小量以作之、不得时不取入而作之、由他人作而获得受用者，作伞盖、地毯、幕、长枕、枕，痴狂者、最初之犯行者，不犯也。
尔时，佛世尊在舍卫城祇树给孤独园。其时，一比丘往舍卫城途中，于拘萨罗国得羊毛。时，其比丘将羊毛包于郁多罗僧而行，众人见其比丘而取笑曰：大德！汝买若干，有若干利益乎？其比丘被众人所嘲笑而有瞋恚。如是，其比丘至舍卫城已疲倦如投木材者，立掷羊毛而去。诸比丘对彼比丘曰：友！汝何故立掷羊毛而去乎？友！我实为此羊毛被众人所取笑。友！汝从多远之地持来此羊毛乎？友！超越三由旬。诸比丘中少欲者非难：为何比丘持羊毛过三由旬乎？如是，诸比丘以此事白世尊。比丘！汝实持羊毛过三由旬乎？实然！世尊！佛世尊呵责：愚人！为何汝持羊毛过三由旬乎？愚人！此非令未信者生信乃至诸比丘！汝等当如是诵此学处若比丘，行路时得羊毛，有需要当可领受。领受已而无持者时，欲自持得限三由旬。若持过此者，虽无持者，亦为尼萨耆波逸提。
若比丘行路时者，正在道路行之意。
得羊毛者，从僧、或别众、或亲戚、或友得，或自粪扫物得，或由己之财物而得。
需要者者，谓希望之比丘。
可领受。领受已自持得限三由旬者，最远可自己持三由旬之意。
无持者时者，无其他任何持者，或女子、或男子、或在家、或出家众者。
若持过此，虽无持者者，过三由旬之最初一步，突吉罗；过第二步者，舍堕。立于三由旬内，掷于三由旬外者，舍堕。不令知而放置于他人之乘物或行李上，过三由旬者，舍堕。应舍于僧、别众或人。诸比丘！应如是舍：诸大德！此羊毛由我持过三由旬之物，应舍之。我今以此舍于僧。僧当还与。别众当还与。我当还与大德。
于过三由旬，有过想而行过者，舍堕；于过三由旬，有疑想而行过者，舍堕；于过三由旬，有不足想而行过者，舍堕。
于不足三由旬有过想者，突吉罗；于不足三由旬有疑想者，突吉罗；于不足三由旬而有不足想者，不犯也。
持三由旬、持三由旬以下、持三由旬又持回、意欲停留而行三由旬之后由此处持往他处、被夺再获得而持、获得已舍物可再持、作为行李令他人持，痴狂者、最初之犯行者，不犯也。
尔时，佛世尊在释迦国迦毗罗卫城尼拘律园。其时，六群比丘令比丘尼浣、染、梳松羊毛。诸比丘尼为浣、染、梳松羊毛而怠废说教、质问、增上戒、增上心、增上慧。时，摩诃波阇波提瞿昙弥至世尊处，礼世尊已，退立一面。于一面立已，世尊对摩诃波阇波提瞿昙弥作如是言：瞿昙弥！诸比丘尼实热心精进，制约自己而住耶？世尊！比丘尼如何得热心耶？大德六群比丘令比丘尼浣羊毛怠废于说教、质问、增上戒、增上心、增上慧也。其时，世尊对摩诃波阇波提瞿昙弥说法令欢喜。时，摩诃波阇波提瞿昙弥闻世尊之说法欢喜，敬礼世尊，右绕而去。
尔时，世尊以是因缘令集比丘僧而问六群比丘曰：诸比丘！汝等实令比丘尼浣、染、梳羊毛乎？实然！世尊！比丘！汝等之亲里耶？非亲里耶？世尊！非亲里也。愚人！非亲里对非亲里不知威仪、非威仪，净行、非净行。是故，愚人！汝等以非亲里比丘尼浣、染、梳羊毛。愚人！此非令未信者生信乃至诸比丘！汝等当如是诵此学处任何比丘，令非亲里比丘尼浣、染或梳羊毛者，尼萨耆波逸提。
任何者，无论何者亦乃至。
比丘者，即此所谓比丘之意。
非亲里者，非系属父母亲里至七世者。
比丘尼者，于二部僧中受具戒者。
令浣之！如此命令者，突吉罗；浣之者，舍堕。令染者，突吉罗；染之者，舍堕。令梳者，突吉罗；梳之者，舍堕。应舍于僧、别众或人。诸比丘！应如是舍：诸大德！此羊毛由我令非亲里比丘尼浣之物，应舍之。我今以此舍于僧。僧当还与。别众当还与。我当还与大德。
于非亲里有非亲里想，令浣羊毛者，舍堕。于非亲里有非亲里想，令浣、染羊毛者，一舍堕、一突吉罗。于非亲里有非亲里想，令浣、梳羊毛者，一舍堕、一突吉罗。于非亲里有非亲里想，令浣、染、梳羊毛者，一舍堕、二突吉罗。
于非亲里有非亲里想，令染羊毛者，舍堕。于非亲里有非亲里想，令染、梳羊毛者，一舍堕、一突吉罗。于非亲里有非亲里想，令染、浣羊毛者，一舍堕、一突吉罗。于非亲里有非亲里想，令染、梳、浣羊毛者，一舍堕、二突吉罗。
于非亲里有非亲里想，令梳者，舍堕。于非亲里有非亲里想，令梳、浣羊毛者，一舍堕、一突吉罗。于非亲里有非亲里想，令梳、浣、染羊毛者，一舍堕、二突吉罗。
于非亲里有疑想乃至。
于非亲里有亲里想乃至。
令浣他人之羊毛者，突吉罗。令唯依比丘尼僧受具戒者浣之，突吉罗。
于亲里有非亲里想者，突吉罗；于亲里有疑想者，突吉罗；于亲里有亲里想者，不犯也。
由亲里比丘尼浣之、以非亲里比丘尼为助力者时、不语而浣时、令浣未使用之羊毛制品时，令式叉摩那、令沙弥尼浣之，痴狂者、最初之犯行者，不犯也。
尔时，佛世尊在王舍城迦兰陀竹林园。时，长老优波难陀释子为王舍城一常施食檀越家之比丘，凡是在此家得嚼食、瞰食，其中必留长老优波难陀释子之分。一日将晚，其家有肉，留优波难陀释子之分。其家之儿至夜晓时起而哭曰：与我肉！时，居士对其妇曰：大德之分与儿，我等别购与大德。
时，长老优波难陀释子于晨着下衣，持上衣与钵，至其家，在已设座位上坐。尔时，其居士至长老优波难陀之前敬礼而退于一面坐。一面坐已，彼居士如是言长老优波难陀释子曰：大德！昨晚得肉，从其中为大德留置一分。大德！至夜晓时，此儿起而哭曰：与我肉！故以大德之分与儿。大德！可以一钱持来何物耶？贤者！此一钱为我留存乎？然！为大德留存之。贤者！其一钱当与我。如是，居士与长老优波难陀释子一钱而讥嫌非难：恰如我等持金钱，彼等沙门释子亦如此受持金钱。诸比丘闻居士之非难。诸比丘中少欲者非难：何以长老优波难陀释子欲受持金钱耶？如是，诸比丘以此事白世尊。优波难陀！汝实受持金钱耶？实然！世尊！佛世尊呵责：愚人！何以汝欲受持金钱耶？愚人！此非令未信者生信乃至诸比丘！汝等当如是诵此学处任何比丘，自捉金银及钱，或令捉之，或受其留置者，尼萨耆波逸提。
任何者，即此所谓比丘之意。
捉者，自取者舍堕。
金银者，言黄金等。
钱者，迦利沙槃钱、铜钱、木钱、树胶钱等，言一般所通用者。
令捉者，令他取之者舍堕。
受其留置者者，云：此乃大德之物。而为他留置者，受之，舍堕。
应舍于僧中。诸比丘！应如是舍：其比丘至僧中，偏袒右肩，礼上座比丘足，胡跪合掌白如是：诸大德！我捉金钱，应舍之。我今以此舍于僧。舍已，自白忏悔其罪。应由一聪明贤能之比丘摄受其罪。若此有净人或优婆塞来时，彼应如是言：贤者！知此。若彼虽言以此持来何物，亦不得言：持来如斯如斯之物。当示酥、油、蜜、石蜜等净物。若彼由其钱交换净物而持来，则除捉金钱之比丘，所有之人皆可受用。如是得此者可；若不得者，彼当言：贤者！应舍之。若彼舍即可；若不舍者，应选具足五法之比丘，任舍金钱之比丘。即无爱行、无瞋行、无痴行、无怖行、知舍不舍也。
诸比丘！当如是选任。初，乞请其比丘，乞请已，应由一聪明贤能之比丘于僧中唱言：
大德僧！请听！若僧时机可者，僧选任某甲比丘为舍金钱比丘。如是表白。
大德僧！请听！僧选任某甲比丘为舍金钱比丘。诸大德中，选任某甲比丘为舍金钱比丘，忍者默然，不忍者请说。僧选任某甲比丘为舍金钱比丘竟。僧已忍知解。
由其所选任之比丘，当不作相而投之，若作相以投者，突吉罗。
于金银有金银想而捉金银者，舍堕；于金银有疑想而捉金银者，舍堕；于金银有非金银想而捉金银者，舍堕。
于非金银有金银想者，突吉罗；于非金银有疑想者，突吉罗；于非金银有非金银想者，不犯也。
于僧园内或于住处自捉或令捉而藏之言：所有者当持去。痴狂者、最初之犯行者，不犯也。
尔时，佛世尊在舍卫城祇树给孤独园。其时，六群比丘买卖种种金银。众人非难：何以沙门释子恰如在家受欲之人，买卖种种金银耶？诸比丘闻彼众人非难。彼等中少欲者非难：何以六群比丘欲买卖种种金银耶？时，诸比丘以此事白世尊。诸比丘！汝等实买卖种种金银耶？实然！世尊！佛世尊呵责：愚人！汝等为何买卖种种金银耶？愚人！此非令未信者生信乃至诸比丘！汝等当如是诵此学处任何比丘，若为买卖种种之金银者，尼萨耆波逸提。
任何者，即此所谓比丘之意。
为者，以已成购已成者，舍堕；以已成购未成者，舍堕；以已成购已成未成者，舍堕。
种种之者，言已成、未成、已成未成。已成者，已做成头饰、颈饰、手饰、足饰、腰饰。未成者，其整块物尚未制为成品之谓。已成未成者，言前面两者。
金银者，谓黄金、迦利沙槃、铜钱、木钱、树胶钱等，一般通用之物。
以未成购已成以未成购未成以未成购已成未成。
以已成未成购已成以已成未成购未成以已成未成购已成未成者，舍堕。
应舍于僧中。诸比丘！应如是舍：其比丘至僧中，偏袒右肩，礼上座比丘足，胡跪合掌白如是：诸大德！我买卖种种宝物，应舍之。我今以此舍于僧。
舍已，自白忏悔其罪。应由一聪明贤能之比丘摄受其罪。若此有净人或优婆塞见舍堕十八。二。捉金钱之比丘、捉金钱换以购金银之比丘、购金银。
于非金银有金银想，而购金银者，舍堕；于非金银有疑想，而购金银者，舍堕；于非金银有非金银想，而购金银者，舍堕。
于非金银有金银想者，突吉罗；于非金银有疑想者，突吉罗；于非金银有非金银想者，不犯也。
痴狂者、最初之犯行者，不犯也。
尔时，佛世尊在舍卫城祇树给孤独园。其时，长老优波难陀释子善巧作衣。彼由外衣布片作僧伽梨，调缀鲜艳赤色而披之。时，一游行者着高贵外衣至长老优波难陀释子处而对彼曰：友！汝之僧伽梨实是好衣，与我！友！汝真知。然！我知。友！诺！而与之。
如是，游行者着其僧伽梨归游行者园。其他游行者如是对彼游行者曰：友！此僧伽梨于汝真美好，汝从何处得此耶？友！以我外衣交换而来。友！此僧伽梨已旧已无几日可用，还是汝之外衣好。
时，其游行者思：彼等言真实，此僧伽梨于我已无几日可用，还是我之外衣好。即至优波难陀释子处作如是言：友！此是汝僧伽梨，还我外衣。友！我已语汝，汝自知耶？我不还。时，其游行者非难：在家对在家之后悔者尚可还，为何出家对出家而不还耶？诸比丘闻此游行者之非难。彼等比丘中少欲者非难：为何优波难陀释子与游行者交换耶？如是，诸比丘以此事白世尊。
优波难陀！汝实与游行者交易耶？实然！世尊！愚人！汝为何与游行者交易耶？愚人！此非令未信者生信乃至诸比丘！汝等当如是诵此学处任何比丘，若交易种种物品者，尼萨耆波逸提。
任何者，即此所谓比丘之意。
若交易者，言以此与彼、以此取彼、以此交换彼、以此购彼、如此行动者，突吉罗。由是有买卖，己之物入他人之手，他人之物入己之手者，舍堕。应舍于僧、别众或人。诸比丘！应如是舍：诸大德！我以种种物作交换，应舍之。我今以此舍于僧。僧当还与。别众当还与。我当还与大德。
种种者，衣服、饮食、卧具、病资具、药、乃至粉药丸、杨枝、未织之丝等之谓。
于交易有交易想者，舍堕；于交易有疑想者，舍堕；于非交易有交易想者，舍堕。于非交易有交易想者，突吉罗；于非交易有疑想者，突吉罗；于非交易有非交易想者，不犯也。
问价、言于造净物者、言此为我等之物、言我等要此物，痴狂者、最初之犯行者，不犯也。
摄颂蚕绵。纯。二分六年座卧具羊毛二。捉取并种种交易尔时，佛世尊在舍卫城祇树给孤独园。时，六群比丘积蓄众多之钵。诸人巡拜精舍见此，讥嫌非难：为何沙门释子积蓄众多钵耶？沙门释子为钵商或开陶器店耶？诸比丘闻彼等非难。彼等中少欲者非难：为何六群比丘蓄长钵耶？于是，诸比丘以此事白世尊。诸比丘！汝等实蓄长钵耶？实然！世尊！佛世尊呵责：愚人！汝等为何蓄长钵耶？愚人！此非令未信者生信乃至诸比丘！汝等当如是诵此学处任何比丘，蓄长钵者，尼萨耆波逸提。
如是，世尊为诸比丘制立学处。
尔时，长老阿难得长钵，长老阿难欲以此赠长老舍利弗，适遇舍利弗住沙祇。时，长老阿难如是念：世尊已制立学处，不得蓄长钵。我今得此长钵，欲赠长老舍利弗，而长老舍利弗住沙祇，我当如何处理？于是，长老阿难以此事白世尊。阿难！舍利弗几日回来耶？世尊！九日或十日内也。尔时，世尊以是因缘说法而告诸比丘曰：诸比丘！听限十日以蓄长钵。诸比丘！汝等当如是诵此学处限十日得蓄长钵，若过此者，尼萨耆波逸提。
限十日者，最长得蓄十日。
长钵者，非受持之物，又未说净之物。钵者，有二种钵：铁钵、泥钵也；又有三种钵：大钵、中钵、小钵也。大钵者，可容阿罗伽量之饭、四分之一主食物，其余为适当之副菜；中钵者，容那利量之饭副菜；小钵者，容拔陀量之饭副菜也。过大非钵，过小亦非钵也。
过此者，尼萨耆波逸提者，于十一日之明相出现时，舍堕。应舍于僧、别众或人。诸比丘！应如是舍：其比丘至僧中，偏袒右肩，礼上座比丘足，胡跪合掌白如是：诸大德！此钵由我蓄过十日，应舍之。我今以此舍于僧。舍已，自白忏悔其罪。应由一聪明贤能之比丘摄受其罪，还与所舍之钵。大德僧！请听！此钵是某甲比丘之舍钵，已舍于僧。若僧时机可者，僧以此钵还与某甲比丘。其比丘近于众比丘见舍堕一。三─四。
于不坏有坏想者，舍堕。
于不破有破想者，舍堕。
于不被夺有被夺想者，舍堕。
舍堕钵，不舍而受用者，突吉罗。
不过十日而有过想者，突吉罗；不过十日而有疑想者，突吉罗；不过十日而有不过想者，不犯也。
受持十日以内、说净、舍、失钵、破坏、被夺而取、以亲厚想取，痴狂者、最初之犯行者，不犯也。
时，六群比丘舍钵不还与，以此事白世尊。诸比丘！不得不还与舍钵，不还与者，突吉罗。
尔时，佛世尊在释迦国迦毗罗卫城尼拘律园。时，一陶师向诸比丘敬曰：诸大德中要钵者，我供奉。其时，诸比丘不知量而多乞钵。彼等中，持小钵者，乞大钵；持大钵者，乞小钵。于是，其陶师多为诸比丘作钵，不能作其他之卖品，生活不得，妻子亦为他而困扰。众人讥嫌非难：为何沙门释子不知量而多乞钵耶？陶师多为彼等作钵，不能作其他之卖品，生活不得，妻子亦为他而困扰。诸比丘闻彼等之非难。彼等比丘中少欲者讥嫌非难：为何诸比丘不知量而多乞钵耶？于是，诸比丘以此事白世尊。诸比丘！比丘等实不知量而多乞钵耶？实然！世尊！佛世尊呵责：诸比丘！彼等愚人为何不知量而多乞钵耶？诸比丘！此非令未信者生信乃至。呵责已、说法已，语诸比丘曰：诸比丘！不得乞钵，乞者，突吉罗。
尔时，一比丘之钵破坏。时，其比丘思：世尊制乞钵事。而畏慎不敢乞，以手行乞食。众人讥嫌非难：为何沙门释子以手乞食，恰如外道耶？诸比丘闻彼等众人之讥嫌非难。于是，诸比丘以此事白世尊。其时，世尊以是因缘说法而告诸比丘曰：
诸比丘！失钵者或坏钵者，听许乞钵。
其时，六群比丘知：世尊听许失钵者、坏钵者乞钵。彼等小破、小坏、微损，即多乞钵。于是，陶师亦如此为六群比丘多作钵，不能作其他之卖品，生活不得，妻子亦为他困扰。众人亦如此讥嫌非难：为何沙门释子不知量而多乞钵耶？陶师多为彼等作钵，不能作其他之卖品，自己无以生活，妻子亦为他困扰。诸比丘闻彼等之讥嫌非难。彼等中少欲者亦讥嫌非难：为何六群比丘小破、小坏、微损而多乞钵耶？于是，诸比丘以此事白世尊。诸比丘！汝等实小破而多乞钵耶？实然！世尊！佛世尊呵责：愚人！为何汝等小破而多乞钵耶？愚人！此非令未信者生信乃至诸比丘！汝等当如是诵此学处任何比丘，钵不至五缀而换新钵者，尼萨耆波逸提。其钵应由彼比丘舍于比丘众，比丘众中，当以最下之钵与彼比丘。比丘！此是汝钵，当持至破坏。此乃于此时之如法行也。
任何者，比丘之意。
不至五缀者，钵之无补接、或一补接、或二补接、或三补接、或四补接者。
无缀量钵者，言无二指长之痕迹。缀量者，言有二指长之痕迹。
换者，乞也。欲得者，突吉罗；已得者，舍堕。当舍于僧中，全比丘当持所受持之钵而集合。下钵者不得欲持上钵，若下钵者欲持上钵者，突吉罗。
新钵者，言乞取之钵。
诸比丘！应如是舍：其比丘至僧中，偏袒右肩，礼上座比丘足，胡跪合掌白如是：诸大德！此钵由我未至五缀而乞得，应舍之。我今以此舍于僧。舍已，自白忏悔其罪。应由一聪明贤能之比丘摄受其罪。
应选具五法之比丘为分钵人，即无爱行、无瞋行、无痴行、无怖行、知取不取也。诸比丘！当如是选任。初，应乞请其比丘，乞请已。应由一聪明贤能之比丘于僧中唱言：
大德僧！请听！若僧时机可者，僧选某甲比丘为分钵人。如是表白。
大德僧！请听！僧选某甲比丘为分钵人。诸大德中，选某甲比丘为分钵人，忍者默然，不忍者请说。
僧选某甲比丘为分钵人已。僧已忍知解。
由被选任之比丘分钵，向上座曰：大德！请上座取钵。若上座取其钵者，上座之钵应与第二上座，对彼之怜愍，不得不取，不取者，突吉罗；于无钵者，不得令取。以如是方法，令至比丘僧中之下座取之，其比丘众中，最下钵当与彼之比丘。比丘！此是汝钵，当持至破坏。
其比丘不得以此钵置于非处，不得盛非食物而食。无论如何失此钵，或坏、或破，不得舍去。若置于非处、或盛非食物而食、或舍者，突吉罗。
此乃于此时之如法行者，于此场合，为随顺法之意。
以无缀钵换无缀钵者，舍堕；以无缀钵换一缀二缀三缀四缀钵者，舍堕。
以一缀钵换无缀一缀二缀三缀四缀钵者，舍堕。
以二缀钵以三缀钵以四缀钵换无缀钵乃至一缀钵乃至二缀钵乃至三缀钵四缀钵者，舍堕。
以无缀钵换无缀量钵者，舍堕；以无缀钵换一缀量钵以四缀钵换四缀量钵，舍堕；以无缀量钵换无缀钵者，舍堕。
以四缀量钵换四缀钵者，舍堕；以无缀量钵换无缀量钵以四缀量钵换四缀量钵者，舍堕。
失钵者、坏钵者、亲里者、被招待者、为他人乞者、依己之财者，痴狂者、最初之犯行者，不犯也。
尔时，佛世尊在舍卫城祇树给孤独园。其时，长老毕陵伽婆蹉欲在王舍城边作住处窟，而令清扫山窟。时，摩揭陀王斯尼耶频毗娑罗至毕陵伽婆蹉长老处，礼长老而退坐一面。坐已，摩揭陀王斯尼耶频毗娑罗对毕陵伽婆蹉长老曰：大德！上座令他人作何事耶？大王！欲作住处之窟，而令人清扫山窟也。大德！尊者需要净人耶？大王！世尊不听许用净人。大德！若是，即请问世尊，然后告知我。然！大王！长老毕陵伽婆蹉如此应诺摩揭陀王斯尼耶频毗娑罗。
尔时，长老毕陵伽婆蹉为频毗娑罗说法令欢喜。时，王由长老毕陵伽婆蹉之说法欢喜，从座而起，礼长老已，右绕而去。由此，长老毕陵伽婆蹉遣使至世尊处而言：世尊！摩揭陀王频毗娑罗欲奉施净人。世尊！此当如何耶？尔时，世尊以是因缘说法而告诸比丘曰：诸比丘！听许用净人。
摩揭陀王斯尼耶频毗娑罗再至长老毕陵伽婆蹉处，礼长老而退坐一面。坐已，言长老曰：大德！世尊听许用净人耶？然！大王！若此，大德！我奉施净人与尊者。
时，摩揭陀王斯尼耶频毗娑罗忘却应诺施净人于长老毕陵伽婆蹉事，久后得忆念，言一事务大臣曰：我应诺施净人于大德，汝已奉施耶？大王！尚未与净人于大德。至今已过几日耶？时，其大臣算其日而告频毗娑罗王曰：大王！已五百日矣！然！汝以五百净人奉施大德。是！大王！其大臣应诺于大王，奉施五百净人于长老毕陵伽婆蹉，因此而成一村，此名净人村，亦称为毕陵伽村。
尔时，长老毕陵伽婆蹉依住此村。时，长老毕陵伽婆蹉晨着下衣，持上衣与钵，为乞食而入毕陵伽村。尔时，其村行祭典，童女等盛装着华鬘而戏。时，长老毕陵伽婆蹉顺次行乞食至一净人之家已，坐在所设座位上。其时，净人妇之女儿，见少女等装饰华鬘游戏而泣：与我华鬘！与我装饰具！时，长老毕陵伽婆蹉问其净人妇曰：此少女何故而泣耶？大德！此少女见其他少女盛装着华鬘而泣：与我华鬘！与我装饰具！我等贫人，何处能有华鬘装饰具耶？
尔时，长老毕陵伽婆蹉取一草轮言其净人妇曰：来！以此草环结在少女头上。时，其净人妇取草环结于少女之头，即成黄金之华鬘，庄严美丽，王之后宫亦无如此之金华鬘。众人告摩揭陀王频毗娑罗曰：大王！其净人家有黄金之华鬘，庄严美丽，王之后宫亦无有如此之金华鬘。其贫人何处得来？必是窃盗而来之物也。于是，摩揭陀王斯尼耶频毗娑罗令捕缚净人之一族。长老毕陵伽婆蹉晨着下衣，持上衣与钵再入毕陵伽村乞食，于村顺次行乞食而至其净人家，问邻居曰：此净人一族至何处耶？大德！因黄金华鬘故，被王所缚也。
于是，长老毕陵伽婆蹉至摩揭陀王斯尼耶频毗娑罗宫殿。至已，坐在所设座位上。时，频毗娑罗王至毕陵伽婆蹉长老前，敬礼而坐一面。一面坐已，于是，长老毕陵伽婆蹉对王曰：大王！何故缚净人之一族耶？大德！彼净人有金华鬘，庄严美丽，我后宫亦无此金华鬘。彼之贫人何处得来？必是盗取而来也！时，长老毕陵伽婆蹉作念：使摩揭陀王频毗娑罗之宫殿成为黄金。因此宫殿皆成黄金。大王！王此众多之黄金，从何处来耶？大德！知矣！由大德之神通力也。而放其净人一族。
众人知大德毕陵伽婆蹉于大王座前，示现神通不可思议之过人法而欢喜信仰，为长老毕陵伽婆蹉持来五种药物，即熟酥、生酥、油、蜜、石蜜。虽然，长老毕陵伽婆蹉为应得此五种药者，而彼以所得许多五种药喜舍于徒众。其徒因多得而成骄奢者，将所得藏满瓶瓮也，又充于漉水器、囊袋，挂于窗上。令此等物品互为结缠粘着，亦因鼠食而散布于精舍。众人巡拜精舍，见此而讥嫌非难：此沙门释子内藏货物，恰如摩揭陀王斯尼耶频毗娑罗。诸比丘闻彼等之非难。彼等中少欲者非难：为何诸比丘思如是骄奢耶？于是，彼等以此事白世尊。诸比丘！比丘等实思如是骄奢耶？实然！世尊！佛世尊呵责：诸比丘！为何汝等愚人思如是骄奢耶？诸比丘！此非令未信者生信乃至诸比丘！汝等当如是诵此学处病比丘当有病残药，即熟酥、生酥、油、蜜、石蜜也。此等得后，限蓄七日得以食用，若过此者，尼萨耆波逸提。
病比丘当有病残药者，熟酥是牛乳酥、山羊乳酥或水牛乳酥等，其净肉之熟酥也。生酥者，是此等之生酥。油者，胡麻油、芥子油、蜜树油、蓖麻油、兽油也。蜜者，蜂蜜也。石蜜者，从甘蔗而得者也。
此等得后，限蓄七日得以食用者，最长可食七日。
过此者，尼萨耆波逸提者，于第八日明相出时，舍堕。应舍于僧、别众或人。诸比丘！应如是舍：诸大德！此药由我蓄过七日，应舍之。我今以此舍于僧。僧当还与。别众当还与。我当还与大德。
于过七日有过想者，舍堕；于过七日有疑想者，舍堕；于过七日有不过想者，舍堕。
于非受持有受持想者，舍堕。
于不舍有舍想者，舍堕。
于不失有失想者，舍堕。
于不坏有坏想者，舍堕。
于不烧有烧想者，舍堕。
于不被夺有被夺想者，舍堕。
已舍而得，不得用于涂身、不得食用，当用于灯火或涂足。由他比丘得，可用涂身而不得食用。
于不过七日有过想者，突吉罗；于不过七日有疑想者，突吉罗；于不过七日有不过想者，不犯也。
受持七日以内、舍、失、坏、烧失、被夺而取、以亲厚想取、由未圆具者之舍去或残留或放弃之物、受用不求而与之物，痴狂者、最初之犯行者，不犯也。
尔时，佛世尊在舍卫城祇树给孤独园。时，世尊听许诸比丘用雨季衣。六群比丘知世尊听许用雨季衣，即早求雨季衣，早作雨季衣而着用；因雨季衣破坏，裸形被雨淋也。诸比丘中少欲者非难：为何六群比丘，早求雨季衣，早作而着用，因雨季衣坏而裸形被雨淋耶？时，诸比丘以此事白世尊。愚人！汝等实早求雨季衣，早作而着用，因雨季衣坏而裸形被雨淋耶？实然！世尊！佛世尊呵责：愚人！汝等为何早求着用雨淋耶？愚人！此非令未信者生信乃至诸比丘！汝等当如是诵此学处热季之最后一月，比丘当求雨季衣，热季之最后半月，当作而受用；若热季之最后一月以前求雨季衣，热季之最后半月以前作而受用者，尼萨耆波逸提。
热季之最后一月，比丘当求雨季衣者，至前曾施雨季衣之诸人处，当作如是言：雨季衣之时也，雨季衣之时令也，其他众人亦施与雨季衣。不可言：与我雨季衣，雨季衣持来与我，为我交换雨季衣，为我购雨季衣。
热季之最后半月，当作而受用者，热季之剩半月，当缝制受用也。
热季之最后一月以前者，于热季剩一月以上之时，求雨季衣者，舍堕。
热季之最后半月以前者，于热季剩半月以上之时，缝制着用者，舍堕。应舍于僧、别众或人。诸比丘！应如是舍：诸大德！此雨季衣由我于热季剩一月以上时求；于热季剩半月以上时作而着用之，应舍之。我今以此舍于僧。僧当还与。别众当还与。我当还与大德。
于热季剩一月以前，有过想而求雨季衣者，舍堕；于热季剩一月以上，有疑想而求雨季衣者，舍堕；于热季剩一月以上，有一月以下想而求雨季衣者，舍堕。
于热季剩半月以上，有过想而制作着用雨季衣者，舍堕；于热季剩半月以上，有余想而制作着用雨季衣者，舍堕；于热季剩半月以上，有半月以下想而制作着用雨季衣者，舍堕。
有雨季衣而裸形被雨淋者，突吉罗。
于热季剩一月以下，有过想者，突吉罗；热季剩一月以下，有疑想者，突吉罗；热季剩一月以下，有以下想者，不犯也。
热季剩一月以下，有过想者，突吉罗；热季剩半月以下，有疑想者，突吉罗；于热季前半月以下，有以下想者，不犯也。
于热季剩一月求雨季衣，于热季剩半月作而着用；于热季剩一月以下求雨季衣，热季剩半月以下作而着用；以所求之雨季衣度过雨期，着用雨季衣度过雨期，可洗浣收藏者，有理由时始可着用；衣被夺者、失衣者、有意外事故时，痴狂者、最初之犯行者，不犯也。
尔时，佛世尊在舍卫城祇树给孤独园。时，长老优波难陀释子如是对兄之弟子比丘言：友！来！我等出去游行诸方。大德！因我是披弊衣者，我不去！友！来！我与汝衣。而将衣施与彼。其比丘闻：世尊将要出发游行诸方。于是，其比丘作如是思惟：我今不共长老优波难陀游行诸方，愿共世尊出游诸方。时，优波难陀长老对其比丘言：来！友！今出游诸方。大德！我不与大德出游诸方，我愿共世尊出游诸方。友！我与汝衣，乃望汝共我出游。忿怒不喜而夺回其衣。时，其比丘以此事语诸比丘，彼等比丘中少欲者非难：为何长老优波难陀释子，自以衣施与比丘后，忿怒不喜而夺回其衣耶？于是，诸比丘以此事白世尊。优波难陀！汝实自以衣施与其比丘乃至夺回耶？实然！世尊！佛世尊呵责：愚人！汝为何自以衣施与比丘后，忿怒不喜而夺回耶？愚人！此非令未信者生信乃至诸比丘！汝等当如是诵此学处任何比丘，自以衣施与比丘后，忿怒不喜，自夺或令夺者，尼萨耆波逸提。
任何者，比丘之意。
自者，自施与。
衣者，谓六种衣中之一衣，当说净之任何衣之最下量。
比丘，其他比丘也。
忿怒不喜者，谓不适意、心受打击、瞋恚。
夺者，自夺之即舍堕。
令夺者，令他夺者，突吉罗；一次命令而屡夺者，舍堕。应舍于僧、别众或人。诸比丘！应如是舍：诸大德！此衣由我自与比丘后而夺回之物，应舍之。我今以此舍于僧。僧当还与。别众当还与。我当还与大德。
于受具戒者有受具戒者想，与衣后，忿怒不喜，夺或令夺者舍堕；于受具戒者有疑想，与衣或令夺者，舍堕；于受具戒者有不受具戒者想，与衣或令夺者，舍堕。
与他资具后，忿怒不喜，夺或令夺者，突吉罗。
于未受具戒者与衣或其他资具之后，忿怒不喜，夺或令夺者，突吉罗。
于未受具戒者有未受具戒者想，突吉罗；于未受具戒者有疑想，突吉罗；于未受具戒者有未受具戒者想，突吉罗。
或与彼、或对彼有亲厚想而取，痴狂者、最初之犯行者，不犯也。
尔时，佛世尊在王舍城迦兰陀竹林园。时，六群比丘于作衣时，多乞丝。作衣已，丝多残余。时，六群比丘言：然！友！我等再乞丝令织师织衣。于是，六群比丘更乞丝令织师织衣，织衣已，丝又多剩余。六群比丘再乞丝令织师织衣，织衣已，丝又多剩余。第三次令织师织衣。众人非难：为何沙门释子自乞丝令织师织衣耶？诸比丘闻彼众人之非难。彼等比丘中少欲者非难：为何六群比丘自乞丝令织师织衣耶？于是，诸比丘以此事白世尊。诸比丘！汝等实自乞丝，令织师织衣耶？实然！世尊！世尊呵责：愚人！汝等为何自乞丝令织师织衣耶？此非令未信者生信乃至！诸比丘！汝等当如是诵此学处任何比丘，自乞丝令织师织衣者，尼萨耆波逸提。
任何者，无论何者亦比丘之意。
自者，自乞也。
丝者，有六种丝，即麻丝、绵丝、绢丝、毛丝、大麻丝、粗麻也。
令织师者，使织师织之，欲令织时，突吉罗；已织成至手者，舍堕。应舍于僧、别众或人。诸比丘！应如是舍：诸大德！此衣由我自乞丝令织师所织之物，应舍之。我今以此舍于僧。僧当还与。别众当还与。我当还与大德。
于织物有织物想者，舍堕；于织物有疑想者，舍堕；于织物有非织物想者，舍堕。于非织物有织物想者，突吉罗；于非织物有疑想者，突吉罗；于非织物有非织物想者，不犯也。
为缝衣之线、带、肩纽、钵囊、漉水器，亲里者、受请者、为他乞者、依己之财者，痴狂者、最初之犯行者，不犯也。
尔时，佛世尊在舍卫城祇树给孤独园。时，一居士为往远地而对其妻言：持丝与某甲织师，织成衣后保存之，余归，当以衣供大德优波难陀释子披。一乞食比丘闻此居士语。于是，其比丘至长老优波难陀释子处作如是言：友！优波难陀！汝是大福德人。于某处，一居士为往远地，如是语其妇：持丝披。友！彼乃我檀越也。彼织师亦长老优波难陀释子之檀越。于是，长老优波难陀释子至其织师处而作是言：贤者！此衣乃为我而织，汝应该作更长、宽、厚、善织、密致、平滑又易理。大德！彼等持丝来与我而言：依丝而织衣。大德！不可能作长、宽或厚也。然而，大德！巧织、密致、平滑又易理是可为。否！贤者！汝勿拘此丝，当作长、宽、厚矣。时，其织师将持来之丝挂织机已，至其妇处而作是言：大姊！还要丝。贤者！我非谓汝依此丝织之耶？大姊！汝实告我依此丝织之。然而，大德优波难陀如是言我：否！贤者！汝勿拘厚矣。于是，彼妇又与同量之丝。
长老优波难陀释子闻：彼居士由远地归来。于是，长老优波难陀释子至其居士家，坐所设座位。时，居士至优波难陀释子处，敬礼而退坐一面。坐已，居士问其妇曰：其衣已织耶？然！夫君！其衣已织矣。持衣来，我供大德优波难陀披。时，其妇持衣来，以其事语夫君。时，居士与长老优波难陀释子衣而讥嫌非难：沙门释子多欲不知足，以衣与彼等实非容易。为何大德优波难陀释子未受我请之前，即至居士之织师家，就其衣作指示耶？诸比丘闻彼居士之非难。彼等比丘中少欲者非难：为何长老优波难陀释子，不受请而先至居士之织师处，就其衣作指示耶？时，诸比丘以此事白世尊。优波难陀！汝实不受请先至居士之织师处，就其衣作指示耶？实然！世尊！优波难陀！汝之亲里耶？非亲里耶？世尊！非亲里也。愚人！非亲里对非亲里不知威仪、非威仪，净行、非净行。是故，愚人！不受请而先至非亲里居士之织师处，就其衣作指示。愚人！此非令未信者生信乃至诸比丘！汝等当如是诵此学处非亲里之居士或居士妇，为比丘令织师织衣。其时，若比丘于居士未受请之前至织师处，就其衣作指示：贤者！此衣为我而织，作长、宽、厚、善织、密致、平滑又易理，我等亦会以物赠贤者耳。彼比丘如是语已，若赠以物，虽仅托钵食，亦尼萨耆波逸提。
非亲里者，非系属父母亲里至七世者。
居士者，谓住俗家之男人。
居士妇者，谓住俗家之妇人。
为比丘者，以比丘为对象，欲与比丘着用。
令织师者，使纺织师。
令织者，使织之。
衣者，六种衣中之任何一衣，应说净之最下量。
其时，若比丘者，云为比丘而织衣之比丘。
未受请之前者，未言：大德！冀望何衣耶？我为尊师织如何之衣耶？之前。
至织师处者，至其织师家，于何处即至何处。
就其衣作指示者，言：贤者！此衣乃为我而织也，要作长、宽、厚、善织、密致、平滑又易理。我等亦可能以物赠贤者。
彼比丘如是语已，若赠以物，虽仅托钵食者，托钵食乃粥、饭、嚼食、粉药丸、杨枝、未织之丝乃至说法也。
依彼语作长、宽或厚，欲使作之者，突吉罗；至手者，舍堕。应舍于僧、别众或人。诸比丘！应如是舍：诸大德！此衣由我于未受请之前，至非亲里居士之织师处，就其衣作指示，应舍之。我今以此舍于僧。僧当还与。别众当还与。我当还与大德。
于非亲里有非亲里想，未受请之前至居士之织师处，就其衣作指示者，舍堕；于非亲里有疑想，未受请之前至居士之织师处，就其衣作指示者，舍堕；于非亲里有亲里想，未受请之前至居士之织师处，就其衣作指示者，舍堕。
于亲里有非亲里想者，突吉罗；于亲里有疑想者，突吉罗；于亲里有亲里想者，不犯也。
亲里者、受请者、为他乞者、依己之财者、欲织高贵衣而令织便宜衣者，痴狂者、最初之犯行者，不犯也。
尔时，佛世尊在舍卫城祇树给孤独园。时，一大臣要往远地，遣使至比丘处。诸大德！请来！我当施安居之衣食物。诸比丘因住安居者，世尊不听许受安居施，畏慎不往。尔时，其大臣非难：为何诸大德，我遣使请而不来耶？我往军阵，难知生死。诸比丘闻彼大臣之非难。时，诸比丘以此事白世尊。时，世尊以是因缘说法而告诸比丘曰：诸比丘！听许受蓄特施衣。
尔时，诸比丘知：世尊听许受蓄特施衣。彼等受特施衣，蓄过衣时。其衣聚束挂于衣竿，长老阿难巡行房舍，见衣聚束挂于衣竿。见已，如是言诸比丘：友！谁之衣聚束挂于衣竿耶？友！我等之特施衣也。友！此特施衣可蓄几日耶？其诸比丘如其所蓄语长老阿难。长老阿难非难：为何诸比丘受特施衣而蓄过衣时耶？如是，长老阿难以此事白世尊。世尊曰：诸比丘！比丘等实受特施衣而蓄过衣时耶？实然！世尊！佛世尊呵责：诸比丘！为何彼等愚人受特施衣而蓄过衣时耶？诸比丘！此非令未信者生信乃至诸比丘！汝等当如是诵此学处有十日而未至前迦提月之满月，比丘得特施衣者，比丘知特施衣，当领受之，领受之后，可蓄至衣时。若蓄过此者，尼萨耆波逸提。
有十日而未至者，未到自恣日，还有十日之意。
迦提月之满月者，谓前迦提月之自恣日。
特施衣者，或往军阵者、或远行者、或病中者、或妊娠者、或不信者起信时、或不净信者而起净信时，若彼遣使至比丘处，言：大德！请来！我作安居施。此名为特施衣也。
比丘知特施衣，当领受之，领受之后，可蓄至衣时者，谓认识此是特施衣之后可蓄之。
衣时者，无授与迦絺那衣时，是雨期最后之一个月；有授与迦絺那衣时，是五个月之谓也。
若蓄过此者，无授与迦絺那衣之时，过雨期最后日八月十五日者，舍堕。有授与迦絺那衣之时，过迦絺那衣特权停止之日十二月十五日者，舍堕。应舍于僧、别众或人。诸比丘！应如是舍：诸大德！此特施衣由我蓄过衣时之物，应舍之。我今以此舍于僧。僧当还与。别众当还与。我当还与大德。
于特施衣有特施衣想，而过衣时者，舍堕；于特施衣有疑想，而过衣时者，舍堕；于特施衣有非特施衣想，而过衣时者，舍堕。
于不被夺衣有被夺想，而过衣时者，舍堕。
舍堕衣，不舍而受用者，突吉罗。
于非特施衣有特施衣想者，突吉罗；于非特施衣有疑想者，突吉罗；于非特施衣有非特施衣想者，不犯也。
于衣时中受持、说净、舍、失衣、坏衣、烧衣、被夺而取、以亲友想而取，痴狂者、最初之犯行者，不犯也。
尔时，佛世尊在舍卫城祇树给孤独园。时，诸比丘雨季安居竟而住阿兰若处。迦提贼思：比丘得财而袭之。以此事白世尊。其时，世尊以是因缘说法而告诸比丘曰：诸比丘！听许住阿兰若处者，三衣中之一衣置于村落之民家。
尔时，诸比丘知：世尊听许住阿兰若者，三衣中之一衣置于民家。彼等以三衣中之一衣置于民家。他行而过六夜。其衣失、坏、烧、鼠啮，诸比丘粗服恶衣。他比丘如是言：友！汝等何故粗服恶衣耶？尔时，诸比丘以此告他比丘等。他比丘中少欲者非难：为何诸比丘以三衣中之一衣置于民家，他行而过六夜耶？于是，他比丘以此事白世尊。世尊曰：诸比丘！彼等比丘实以三衣中之一衣置于民家，他行而过六夜耶？实然！世尊！佛世尊呵责：诸比丘！为何彼等愚人以三衣中之一衣置于民家，他行而过六夜耶？诸比丘！此非令未信者生信乃至诸比丘！汝等当如是诵此学处夏安居竟后至迦提月之满月，住任何具有危险与恐怖之阿兰若住处，住如是住处之比丘，愿意者，可以三衣中之一衣置于民家。比丘若有任何离衣因缘，彼等比丘得离其衣，以六夜为限。除僧之认许外，若离过此限者，尼萨耆波逸提。
夏安居竟者，已住过雨安居。
至迦提月之满月者，言后迦提月之满月。
具有危险者，于僧园、于僧园境内，可见贼所住、立、坐、卧之处。
具有恐怖者，于僧园及僧园境内，曾见为贼所杀、所夺、所打也。
住任何阿兰若住处者，阿兰若住处者，言离村最少五百弓之处。
住如是住处之比丘者，意指住如此住处之比丘也。
愿意者者，有冀望者。
以三衣中之一衣者，或僧伽梨、或郁多罗僧、或安陀会。
置于民家者，放置于行乞界周围之村。
比丘若有任何离衣因缘者，有因由、有应作之事。
比丘得离其衣，以六夜为限者，最长得离六夜。
除僧之认许外者，除比丘之许可者外。
若离过此者，于第七日明相出时，舍堕。应舍于僧、别众或人。诸比丘！应如是舍：诸大德！此衣由我，僧无认许，离六夜以上之物，应舍之。我今以此舍于僧。僧当还与。别众当还与。我当还与大德。
僧无认许，离衣过六夜，而有过想者，舍堕；僧无认许，离衣过六夜，而有疑想者，舍堕；僧无认许，离衣过六夜，而有减六夜想者，舍堕。
僧无认许，不被夺而被夺想者，舍堕。
舍堕衣，不舍而受用者，突吉罗。
六夜以下有过想者，突吉罗；六夜以下有疑想者，突吉罗；六夜以下有减想者，不犯也。
离衣六夜、离衣六夜以下、离衣六夜再入村界内住而不出，六夜内捉衣、舍、失衣、坏失、烧衣、被夺而取、以亲厚想取、僧认许，痴狂者、最初之犯行者，不犯也。
尔时，佛世尊在舍卫城祇树给孤独园。尔时，于舍卫城有一集团为僧伽备衣食，云：我等供奉衣食。时，六群比丘至其集团处而作是言：贤者！此衣与我等。大德！我等不能与，我等每年备衣与食布施僧。贤者！众僧有多施主，而有多食。我等唯依止于汝等，见汝等而住此处。汝等若不与我等，谁与我等耶？贤者！此衣与我等。
时，其众人豫备之衣被六群比丘强索，而全与六群比丘，仅以食供养众僧。诸比丘中，知为众僧豫备衣食，而不知衣与六群比丘者作是言：贤者！以衣与众僧。大德！无有，所备有限之衣，为六群大德回入为己有。诸比丘中少欲者非难：为何六群比丘明知为供养僧之所得物，而回入为己有耶？
于是，诸比丘以此事白世尊。诸比丘！汝等实知供养僧之所得物，而回入为己有耶？实然！世尊！佛世尊呵责：愚人！汝等为何知其为供养僧之所得物，而回入为己有耶？愚人！此非令未信者生信乃至诸比丘！汝等当如是诵此学处任何比丘，明知为供养僧之所得物，而回入为己有者，尼萨耆波逸提。
任何者，比丘之意。
明知者，自己知、他人告彼或彼告之也。
供养者，破我等见、我等作等语。
僧之物者，布施僧之物。所得者，衣服、饮食、房舍、病资具药汤乃至粉药丸、杨枝、未织丝之谓。
回入为己有者，前方便为突吉罗；至手者，舍堕。应舍于僧、别众或人。诸比丘！应如是舍：诸大德！此系我知是供养僧之所得物，回入为己有，应舍之。我今以此舍于僧。僧当还与。别众当还与。我当还与大德。
于供养有供养想而回入为己有者，舍堕；于供养有疑想而回入为己有者，舍堕；于供养有非供养想而回入为己有者，舍堕。
以供养于僧者回入他僧或塔者，突吉罗；以供养于塔者回入于他塔或僧或人者，突吉罗；以供养于人者回入于他人或僧或塔者，突吉罗。
于非供养有供养想者，突吉罗；于非供养有疑想者，突吉罗；于非供养有非供养想者，不犯也。
被问：我施与何处？而言：施与汝可得受用布施物之处、可得果德之处、可常住之处、或能令汝心清净喜悦之处。痴狂者、最初之犯行者，不犯也。
摄颂二钵。药。雨衣第五之布施自。织与特施有难及僧物大德！三十尼萨耆波逸提法已诵竟。于此，我今问诸大德：于此事得清净耶？再问：于此事得清净耶？三次问：于此事得清净耶？今诸大德于此事得清净，是故默然，我如是知解。
尼萨耆波逸提终。